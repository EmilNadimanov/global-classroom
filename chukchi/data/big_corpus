ытлён тыльун кытамчачва	
амынан вакъотвальын араргыргык анадыркэн кынмаӈӄэн	
энмэч гытгаръоӈӈок	
нутэсӄын ынкъам чыгэй гэмэсӄитылинэт – гъылятыӈӈолен	
рочыӈкы рэӈъатвывакъонвык рымагты еп сентябрык ӈайыткынтэ гъылетлинэт	
игыр октябрь гынунэтык ынӄэнат колё нытаӈэлгыпэраӄэнат – тынӄы фудзияма картинкак	
ынӄэн япониякэн иквыӈэй левтылӄык пэнин ыʼлытвальын ынкъам таӈэлгыпэральын	
тантэнмыӈык ынкэгйит мимыл кынмаӈӄак ръырапэральын нувӄэн нимӄин – лыгэӄэтыӈӈольын… эчги тэймэвык ыныкагты тэлкылын вилюӈэйкин эмнуӈкы уʼрэтыльын вутилгын олег	
 ганъеӈынтыватэгыт	
– еттыкэтыплыткук тымӈылёгъан ытлён	
 тымӈъатав пытляӄ  эночгъэ ынан	
 эʼквырга таӈынныгалягъэ	
 тэленъеп… мэвын тъыннук анныкэмачы	
элеӈит энныкэ вагъэ	
 энмэч чьэчеӈээркын  тивык авъеткынка атвакэгты	
 мачынан нычьэчеӈээркын	
кытвыл ӈутку вак мыкырвэнторкын	
итыкым ӈутку эмнуӈкинэмил лёӈпэрата	
ичгуйгыкинэмил лёӈпэрата мэӈӄо ӈан нымкыче гэлейвыльэтигым	
ӄэнъеквээмӄэйык лёӈварэӈочьыннота титыркын	
вэтгавыльын нымэчвичетӄин	
геолого гыюлетыльын	
гэкэлиткулин иркутскыкэн университетык	
советкэн власть вама эмӄынгивик гырокы амноӈэты нэквэтӄин нывыквыэнарэрысӄэвӄэн	
 гыроръоӈӈок гымо ынӈатал улвэвкэ нынъэлигым  мэсӄээӄын вак нэмэ вэтгавымгогъэ вутилгын	
– кытутйит амкоргава акваттэнмавма	
игырым… эмъэнӄэръук пэлятык городык	
колё гъэӄэчимгъутэ – ӄымэглюур гатэрӈата			
ынкъам ынӄэната вай ӈутри аӈӄачормэты тыетыркын амӄынэргатык ӄэтаттагнэты кынмаӈӄы	
 еп льэлеӈкы гивигыт нэрэпиригыт экспедициягты мигчитльу	
ымы кытур рымагтыкытор ынӈин нивигыт…  этаны энмэч раӄылӄылегым эрмэ ӄынвэр натаӈынтыяатгым	
ӄээӄын ръэнут лёӈытва рыннин	
пэтле ытлён тыпэлян	
мачрыроватык тытаалгылятык	
нууйъэтӄин ӈоонкы вытрэтыльын ныппылюӄин ыʼмрил ӄувликэ вакъотвальэн оʼравэтльэн – эвын гытгаръоӈӈокэн араргырык	
ынкы ынӈатал кытъяйвачо тылгын нутэтумгын чама ӈан тыкэтъон ынин ытлыгын мэӈин гымнан лыги гэлгылин	
вутилгынин ытлыгын горатвален бригадиро итык вилюӈэйкин ӄорагынрэтсовхозык	
тэнчумгъульу гитлин ӄэтпъоравэтльо	
пэлӄэтгъиым ӈъольыӄаё таӈаӄаака нъэлыльу	
вэлер ымы ыннэн ӈавпээчвакӄай аккана нъынпэлявыркынэн	
эʼквырга лыгэн ӈъотвэлё эквэтгъи… ӄырымэн чавчыв вутилгын ытлён уйӈыльин агаймычьыка – аӄаакыльэн ынкъам нымкыче золотольольын геолого энма	
рэӄык	
раӄэты мычвынатык			
энмэч мытлыӈэн гивиӈинӈит эмигчиркэ варкын	
алымы панэна наройвыӄэн еп энпэвкыльин	
игыр иӈӄун егтэлык ытръэч еӈынтыватыркын – ыннэтык	
титэ нанпаавын мигчитльу лыӈык геологияк кытэ мигчирэтык совхозык «северный» вама ынкы короват	
лымынкы гэвинрэтлин рэӄыткук выёльо гитлин	
игыт тантымӈэтваркын	
ӄэйвэ ымы ратаароӈыркын раӄръаӄатыркын вэнлыги малчамъам мигчитльук анадырык	
ӄэлюӄ мэлытръэч вилыткумигчир ынкы эӈъэлю нэлгыркын	
ӄэлюӄ ванэван амынан ытлён амэгчеркэоʼравэтльо нитын эвыннымнымык чукоткакэн	
лымӈэ тавайваамык – тъэр экэликэ рытъёттэ эмигчиркэ вальыт оʼравэтльат	
ынӈин гымнан кытур лыги тытчынэт ӄутти тавайваамыльыт микынти лёнрылгыльыт амэгчеркэоʼравэтльо чинит ытри ынӄэныно люнринӈыльыт	
ӄэлюӄ пенсияльо нъалтагнэты ӄутыргин гынугъэт гивиӈит лымэвыр ӈирэӄ	
ытри  чит кытуркинэт ӄорагынрэтыльыт ынкъам рагпэльыт	
ытри чинит эʼкви амэгчеркэоʼравэтльо люнринӈэ – ынӈин ыргынан никвым иӈӄун мигчиркинэт гивиӈитти эмэлкэ нылеркынэт эвнэнвилкэ нитыркынэт	
ӄымэлым пэтле пенсияльо рэнъэлӈыт вэлер ынӄэныно нъэлык рамачманэнӈаркынэӈыт	
игырым ыти эмэлкэ панэна гэӈэлвыльылинэт ынкъам ӄорагынрэтыркыт	
ынӈъэм тэленъеп уйӈыльинэт энъэлвыльыкэ	
ыргинэт ӄаат ипэ еп титэ гамананчетленат майӈываамыӈӄач чама этъым ынӄэнат иʼгэ нанмытконат лымӈэ вэнвытольыӄаагэлельа	
наӄам гуйгук мигчитльу ытри микынэ люӈпиритэ ӄэлюӄ гэгъюлетлинэт титэ ӈан амӄорагынрэтык	
вутилгыным – геолог	
нэнаалёмэгым гитлин ӄол гыютльу кынтэчьу чама	
кытъаткэ ымы ытлён тымӈэтваоʼравэтльо нъэли городкэн ляйвыткооʼравэтльо	
этлы чинит	
ымы пенсияльо еп люнринӈэ	
выквынына йъэливэн янор йытонэн бумага карманчыкойгыпы	
инэйылгъи	
ынкы гэкэлилинэт ӈыроӄ нынныт ынкъам цифрат	
 ръэнутэт гарылгыленат	
– тымӈылёгъан ытлён	
 манэт	
ынӈин мыкэльыт совхоза морыкы йыльёлӄылтэ	
гымнан лыги тылгыркынэт бумагак калеёттэ выквын в	 н	
– 	 выквын анадрей – 	 тэгрэт люба (ӈэвъэн виктор николаевичын) – 		
 миӈкы гэкэлилинэт	
 конторак  эночгъэ нутэтумгэ	
 ынкъам ынӈин мыкэльыт манэт калетваркыт гынин сберкнижкак	
 ынӈин мыкэльыт нъытванат	
кытъаткэым ынӄэнат сберкнижкат люӈкэлильыт	
этъоӄааӄын вак нэмэ тымӈылёгъан  мэӈӄоым ныманэльойгыт	
 постановленияйпы губернаторэн	
йъилгык ӄорагынрэтыльыморэ нылпынрыморэ  рыблята ӈэвысӄэтти – 	
лымӈэ гэӈэвъэнэ ныпэнсияпэрэморэ	
 лыгэным лёӈӈъота	
 манэлпынрык нымэлӄин – рымкэвык	
ӄэлюӄ имыръэнут курык итчывитльэн	
итыкым эрым окрсельхозуправлениек (ипэ департамент) мэӈин тыйъон нивӄин энмэн манэлпынрыгыргын нэрэнымкэвӈын	
«манэлпынрыгыргын»  ынӈин гивлин выквын	
лыгэн ӄынур армияк – ыннаны мыкэльу нормагъет	
мачынан амалваӈ рэнъататъяаркынэӈыт	
выквын виктор николаевич ӈэлвыльык ымваӈэт вагъэ	
гыройъэлгык ынин рэнъэлӈыт  элеӈитти	
льэлеӈкы чама нуткучьыткуӄин	
элгарэн ынкъам иʼгин нэлгыт вилю нинэлгыӄинэт	
«манэт нъытваркынат ӄырым вилю тъылгыркынэт – нэмыӄэй яаёлӄылтэ» нивӄин гымнин нутэтумгын	
чавчывэн вагыргыт ӄонпы эӈъэлю гэлгылинэт ынкъам ӈоткатагнэты чимгъуу нэлгыркынэт эʼванӈэянва ӄаак рээн ратваӈыльа	
ӄынур ӈан выквынына	
ынкъам ыргынан ымыльо вагыргыт гэрэтэӈынлеӈэ	
ынкыгрээн манэяакэнат	
кытъаткэ гэвэты ӄэйвэ эты варкыт 	 рублти выквынэн	
нъырэӄын нъытымӈэвэтгавык чавчыв	
ылён наӄам эʼмитлёнат ынӄэнат манэт ыныкит мынгыкво нанъырылгынат	
чама тычимгъугъэк тынӄы кэлигйит гоголын вагыргын пэраркын титэ чичиковына героя кэликин «мёртвые души» нинэркурӄинэт помещикэн уйӈэ вальыт крестьянтэ энмэч въильыт наӄам калетвальыт эмэлкэ ягталытвальо	
выквынэн рарылгыленат манэт кытъаткэым ынӄэнат уйӈэ ынин сберкнижкак	
гиуӈэӄэй нынмэйӈэвӄин интернатык	
титэ ӈээккэӄэйин нъэлгъэт мынгыткэн элеӈытти ытлён нэтрилын амноӈэты каникулынвы йытоткольык ӄача	
ымаляӈэт ӈээккэӄэй ытльак рээн вагъэ анольатынвык	
ӈэргэрык ӈэлвыл нэныпкирэтын ынкъам чавчыват вылгыӄаанматгъат	
айваръавыплыткок ытльата ӈааккагты рывъёльавнэн рылек рынныт	
гиуӈэӄэйынэ пирининэт рынныт айваръавъёттэ понтатъоля ынкъам эчьытъуле майынлянэнат рыровагты ваамӄайчормэты	
 рэӄысӄиви гарынныма	
– пынлёнэн эймэвильэ энаальа ытля гиуӈэн	
 аʼмоовын	
тивын «ӄынлегын»	
ныватгъэ ӈээккэӄэй	
 ӄыцэгынэт ӈанӄо цынныт ӈээкок  ивнин ытльата	
– цилӄык ӄача ӄытцилгынэт	
титэ гиуӈэнэ таӈымыльо рывъёльавъё плыткунин ытльата йылнин ыныкы кычемалгын  ынцаӄ моргынан мынтаяӈын	
ӈээкык лыги ӄылгытцын янор галпынра ӈаргынэн ӄаак инэнъегтэлевыльын вытку ынӄоры – мури гэцэӄутэ	
ынӈин янор гэнлетэ цынныт гапонтатъолма ынкъам гачьытъолма ынӄэнат цытцэльёлӄылтэ цилӄык ӄача	
чичеквъи	
 ии ыммэмэй  очыткогъэ ӈээкык лыляӄэргэтэ гэтама ытля	
инъэ ялгыттэнмавма очоча ынпыначгын ивнин «павъеельой вэчьым тури эрынӄу чейвэ нъиттык	
ынанкэн ӈотӄэн нутэнут гынан гэйгулетлин	
нъыгитэткы миӈкы таӈыткэвынвыльын»	
амкоргавык павъе гагчавымгогъэ акваттэнмавык	
волӄытвэӈӈок мытыйъон янрамаёлгыӄай	
мытыттэтын	
ынкаткынгыпы тэӈвытрэтгъэт маракваамгыргочаӈ эркыпӈай миӈкэгийӈкы нэвииӄин ӈэлвыл	
павъе янор таӈавъеткынка нытваӄэн	
ръэнут чимгъуу нинэлгыӄин	
мэсӄээӄын вак иниквъи  мачвайынрэ мынтэгрэт	
ынпыначгын нывилгъи еначаӈӄач ынан инэгитэгъи ынӄоры кэӈунэӈэтэ рыгйивэннин мэлгын	
ынӄэн тытэӈгитэн	
ынкы тыльунэт пойгын ынкъам эйӄуйгыкыльын валы	
еп аʼляйпыкыльэн	
гыролмакы мэлгынвык нынэнтытваӄэнат амӄачгыпы вальыт пылвынтычагъёчгыт	
павъе авъеткынка нытваӄэн	
ваалтаёчгэпы ынан йытонэн тааӄ рыйыркэвнин рылгэ ынкъам мэлгынвык ӄача рытрилнин	
нэмыӄэй ынӈин титык	
павъе тааӄомгогъэ	
гымнаным нинэгитэйгым валы	
ынӈатал гиину таӈпэральын нинэлгигым – ӄымэглюур тъыпириркын	
люур ынпыначга таӈавэтываӄ иниквъи  гиину лыӈык – ӄыпиригын	
ынӈин эвма ынин ӄулиӄул ӄынур мэлвиврэльэтыльын	
тиничгытэтык пэлӄэтыльэ рыляйвыёттэ яанаӈат микынэ ӄырымэнат рывэтӄэвъёлӄылтэ ӄырымэнат пэрэёлӄылтэ	
 нэмыӄэй яаёлӄыл ынан  оʼпторатвак мэрынрэӄэй тытатлыӈын павъе	
 нымэлӄин пууръэтык  иниквъи ынпынчага	
авъеткынка нытвайгым	
опопылым павъе рамынноӈэты иквъи  ӄылпууръэтгын оттывалята	
 нымэлӄин	
– эминичгытэтэ гэнъэтлигым	
 ынӈин итык атайыӈкыльэн  нинэрэнчичевӈыӄин гым тотъыоʼравэтльайгым ынпыначга	
ынан мленин ӄырговыргытъол инэйылгъи  вай ӄырынӈыгын	
лёнрынӈа тынтын уттытъул рыров тытрилын	
тыгитэн павъе	
ынан кэӈунэӈэтэ нинэныгйивэтӄин гымыкы маракваамгыргочайпы эймэвтылельын вездеход ынӄоры тытаӈвалёмын тылечьывыргыргын	
мыттэгрэнмык ваамчормэты	
ынкэкин йынрысӄык ынпыначгын нывилгъи	
 выквыт льуркынэт	
– этъоӄааӄын вак павъе ӄолентогъэ	
– пэнъёлгываны лыгэракэн	
ӈаанкыым кэӈунэӈэтэ рыкалыровнэнат лымӈэ ӄутти выквыт  энаальэн ралӄаӈын	
кытоор мури ӈутку ганотваморэ	
валёмык ынӄэн тычемгъоӈӈогъак оʼтчой тэленъеп – пэнъёлгывыквыт энмэч нутэсӄычыкутгъэт	
вачаӄ павъена лёӈынтыяата ынӄэн кытооркэн вагыргын мэлӄынур айвэӄай ытлён ынкы гатвален	
пыкэрыӈӈольын вездеход мытъягнагъан	
морыкӄача нывилгъи	
парэлявтыльын аʼачектылечьыткульын ынкачыкойпы уʼрэквъи	
павъенпыначгын пынлёнэн  иван григорыч миӈкы мытрэткивы	
 ӄоо	
вэчьым ӈутку аʼ	
– ынкъам павъе маёлгыӈӄачагты лылепгъи мэӈӄо ӈан гынмылӄэй мыттэгрэнмык ынӄоры мынгынэлёгты рыкалыровнэн ваны моргынан вэтчатваё	
– ныкырыӄин ныркывӄэн	
гимлылин ымы оӈалын чымче	
 ынӈаталӄун –ым  пэнтыӄанма орвычыкойпы ӄолентогъэ аʼачек – таӈанольатынвык мытынвил	
– ынкъам морыкӄач вакъогъэ таӈарычгатгъэ…  ӄыруӈэлӈыги  иниквъи гым павъена	
– мури виин мынманэгротватыркын	
ӈэлвыл нытлывалытваӄэн манэграмкык ынкъам вездеходык ӄача	
энмэч гэвулӄытвилин	
ӄол манэграчыкойпы нурвилетӄин «спидола» чама ръалёӈ нэнаалёмморэ ӄулит ынкэчыку вальэн пычвэтгавыльэн	
пэнъёлгыеӈкы аӄытвэкэгты ганвакъовлен пэӈыткынык чайкок	
пэнъёлгык ӄача нывакъотваӄэн павъе	
ынан малпалёмтэльё урвилетыльын эʼйӈэнэӈ – ныръэӄин нымэчлевтынилюӄин ӄынур рэтипъэйӈэӈыльын	
тэймэвык ыныкы	
 энмэч эмтынэквъи	
– энамӈылёгъэ ынан	
тыльун рынрыё танрынӈыё рыннымэл ыʼмэльын уттытъул ӈыраткыныкым – мэнигтъул	
ръэнут ӈан ынӄо ныннупэтӄин малпынвынтывытрын нъалянтатӄэн	
«малвалы»  тычимгъугъэк	
 вынэ нылвавэгым йылӄэтык  вакъомa точгъан павъе	
ынпыначга мэнигытъуле рычымӄатымгонэн йыӄуйгытъул	
ынӄэн къукылтынин ынкъам ёнэн ӈыркирчыку ыныкӄач вальын	
рымкэвыплыткук ваӈэё ытлён ӈырэпэтгъи пиринин чайкок ынкъам энаттъымгонэн койӈын	
 колё мэй гувэтлин	
– мачӈынваӈэгты тъынин чайкокйыръын ынӄоры аймыёлгын пиринин ынкъам таӈавэтываӄ энэвыӈӈогъэ  эвыӈаным ръэнут мыгчимгъуу лыӈыркын ынкъам лывавыркын йылӄэтык	
ӄэйвэ	
ынпыначгын вэтгавма ӄэюут ӄотымгогъат	
вагтэлымгогъэ ӈэлвыл	
ваампэнрыгъэ	
чемысӄываамӄай пэтле иʼрнин	
рочыӈкы вытвытык улвэквъи	
 мытэквэтыркын  нивмык мури ӈирэргэтри аʼачека ӈытольа ӄол манэграчыкойпы	
ытри рыюлӄытыльын ӈалвылегты тылигъэт	
чайкок гититлин	
эʼквыргъам еп лёнчаёмгольыморэ	
ӈэлвыл эвиилиьын ынпыначга рамынноӈэты лыляӄэргэты нинэтэӈгитэӄин	
вытку оʼпторатвак вэтгавымгогъэ мэрынрэ  гаймаӈэн тымӈалколяӄ ымы тымӈэтвама ӄутти вагыргын ӄынур гэмэчльутэ чимгъуу гэлгэ	
эвыным эты гынан нэмыӄэй гынмыл ръэнут чимгъуу нинэлгигыт	
 валы  таӈъораӈ точгъан ынпыначгын	
 валы			
ръавалы	
 маёлгыткынкэн мэлгынвыкэн	
 ааа… мытчаёмгомык	
павъе нэмэ таӈавъеткынка нъэлгъи	
ытръэч льулюӄэтыльын чай нэнаалёмэгым	
«ынаным ръэнут чимгъуу лыӈыркынин	
иаʼм ытлён нэмэ гакватковэтгавыӈӈолен эчги гымнан тыпытӄынкэтъоӈатын валы	»  ынӈин чемгъотвагты нинэгитэйгым чаёльын павъе	
 ӈэлвыл амэчатгъэ  рытрилнин койӈын ынпыначга	
гымнан тыгитэн маракваамрочгын	
нууйъэтӄинэт амыргынан умкыт пырӄартэ маёлгыт эвыр иʼиʼн нылелелпэраӄэн	
нытымгэтӄин	
 инъэ нэрэрэнӈын  рымагтэты нывэтгавӄэн павъе	
«ынӄэн гымнан лыги  нэмэ тыгитэгъэн ытлён	
– тэнъытръэч люнчичевэ рэӄъум ынӄэн тывыркынэн	»  вагыргыт оʼптыма ныватычьата итыркыт эмэлкэ ӄутти мытпытӄыльуркынэт	
энвилкэ вагыргын ымыльэты тылеркын  павъе панэна амынан нывэтгавӄэн	
– ымы гыт нэмэ эмнуӈэтгъи	
ӄэйвэ	
 аʼтав ӈутку тъотпускытваркын	
 оʼратнотагты амыглёта  таӈъораӈ ынпыначга нэнанвэтгаатӄэн  амгынан	
ройыръыным эʼми	
 еп аӈавтыӈкыльэгым	
 аʼнӄагыргын	
 гэръэлиным янръалявылё вак	
 гымнин ытлыгын нивӄин энмэн гамгаоʼравэтльэн вальылӄылтэ ӄаат ройыръын чимгъун	
гытым аӄаакыльэгыт лымӈэ эӈэвкыльигыт	
 ынанъаёк тырэльуӈын ӈэвысӄэт	
 ӄэлюӄым	
ӄаатым итык гыныкы раӄылӄылтэ ӄырым ӄыченувъиги вэлыткорайпы рэтэкичгыпириркын	
ӈэвъэн итык рэльуӈын	
 ӈутку эмнуӈкы аʼӄальоӈ  чит аʼтав тивын	
 чинит мури тъэрӈэвысӄэтыльу мытытваркын	
гуйгук этъопэл рэльуӈын тумгылӄыл	
аʼтав ӄыгагчавыркын раӈавтыӈык	
 йъэливэн вынэ калеткоран чимгъуу мылгыркын гынин ытлювъёӄай мынкэлиткувыркын иван григорьевич  ынӈин тивын ынпыначгын	
 гэгэгэгэ  мэрынрэӄэй люур танӈыткольатымгогъэ ытлён ӄынур коргавыльын	
тааӄомгогъэ ынӄоры иниквъи  ӈирэмури ыннаныӈ нинъэйвыткульу мытитыркын эмэлкэ кынмэйӈэвыльу	
гым  ӈутку ӈэлвыльык гытым – гуйгук калеткорак	
ӄэйвэ	
 мытивым  аʼтав лыгэн ынӈин точгъан	
 тэӈытръэч гыт лывавыркын	
– инивысӄычетгъи павъена	
 люнчичевэ тынтыркынигыт…  ӈаныӄоным	
– чывинин гымнин вэтгав	
– гымнин экык сергей льэлеӈкы кытур отпускыма интернатык рэрэсӄивлин	
эʼрыкут экык ынан гаранвэтвавӈылен тэмурыгӈэ	
лывавнэн	
тивыркынигыт гынан лывавыркынат рыгъюлевык мургинэт кмиӈыт гымнин ытлювъёӄай тэмурыгӈэ вэтгавык  инэтэӈгитэгъи ынпыначга	
– вэлерӄунэвын гымнин экык сергей еп амӈыроотӄав классык кэлиткуплыткульын тынэмнуӈэвын	
аʼнӄагыргын чит галвавыӈӈолен гымыгрээн талыгъоравэтльаӈа вэтгавык	
ӄэтэв тынрагтатын	
ынраӄым ынин экык гымнин ытлювъёӄай энмэч яврэна тыранӄонпыӈрагтанӈын  вэтгавыплыткогъэ павъе	
 ӈроӄав класс плыткук	
 гэръэтлиным		
гымыкэккэтэ иниквъи калеткорак ӈыраӄав класстагнэты лыгъоравэтльэн йилыйил нэныгъюлевыркын	
ӄэйвэ	
 вынэ ымы рымагтэты нэгъюлетыркын	
 вачаӄ лывавыркыт гынан рыгъёлявъёттэ тэмурыгӈэ вэтгавык	
кытвылӄун мэй мэйӈэтык ӄорагынрэтыльо рэнъэлӈыт	
 ымы русильымил таӈвэтгавыӈ		  тэвыӈӈогъак	
 русильымил… вынэ мэй русильын йилыйил гымнан эплыгъюлеткыльин	
тыралвавӈын гымнан тэӈнинъэйвык ытлювъёӄай ыныкит мэйӈэтык ӈэлвыльык рэрэнъэлӈыгъэ	
этъопэл игыр еп ӈинӄэю мурык нынъэлыркын	
ӄымэлым пэтле рычичевнинэт ӄорагынрэткэнат вагыргыт мургинэт вэтгавыт ӄынур ӈан ръэнут ыʼсӄэӄу ваӈӄасӄор пээчвак эквэв ӈойӈываал явэлгын… малямгымнан ытлювъёӄай ӄорагынрэтыльо тырэныгъюлевӈын  вэтгавыплыткогъэ павъе	
лёӈоча нинэнтигым	
ипэ тычемгъоӈӈогъак титэ чычеткин йильыйил гымнан вэтгавык тыяаӈӈогъан	
калеткорантаӈӈок эмнуӈкы йытоткольык ӄача гэмэйӈэтигым	
ӄымэлым элеръук кэлиткуплыткук ӄонпы нырарагтыӈэгым	
рэӄыткук еп экэлиткукэ тыгъюлетык	
игыр кальэлявылё титыркын… тарычгатык	
пэнъёлгык ӄача	
чимгъук пыкиргъи кытооркэн ӈэнӄайытвагыргын	
тилкымъетык ынкъам мэлӄынур ытльэн льулӄыл тыльоӈӈогъан	
гымык иʼӈымчульын… ковлёкы вальын… иʼӈкэлильын ымы ылпыт гэкэлилинэт	
ытльата энэвыӈӈогъэ « цатан цатан ӄыпаагэ виврэльэтык энмэч ӄиилӄэтги	
кэйӈыӄэй тэленъеп лыгийӄунтэтгъи…» аʼӄантыяатыӈ ынӄэн кытооркэн ыʼлёӈэт	
гымнин гатваленат ӈэръамытлыӈэн элеӈитти	
ынӈэнъылё ярак ӄача нуунъыгичийгым	
люнрэйӄунтэнӈыльигым	
тэӈвэнлыги гымо тылгыгъэн эвын вээмык ӄача нъалгыргын	
люур вай тывалёмын ръэнут выргыргэтыльын ёмромкычыкойпы	
эмчеӈыттэтык койӈыноонъыёчгын тынэрэтысӄычетын яраӈӄачагты тыгынтэвык	
тытлыгъак ёрочыко кытгынтыпкэрык	
нэлгэ тиниргиӈэтыльэтык	
авъентока нытвайгым нытаӈпалёмтэлегым – вэчьым инэвэлеркылеркын рэӄэ	
ынӈин тывалёмын «рэӄи	» мэткиит точыткогъак «кэй… кэй мэлкэйӈын омкычыкойпы гымыкӄачагты…» ынкъам тытленвэнтэтгъэк – ыммэмы гымыкӄач нытваӄэн… пэтле ӈэргэрръук мури ӈинӄэймури мытчейвэквэт гойгогты мыткалеткорантамык	
эквэтыльымури яральа ныгитэмури	
эргытэгнык гым тытаалгылятык	
ярак ӄача панэна нууйъэтӄин ӄол оʼравэтльан	
«ыммэмы» эмӄэлелвынэ тивык ынкъам ынкэӄэй оʼптыма тывалёмынат ынин вэтгавыт «ӄылетцын ӄылетцын эрынӄуӄэй»	
ынӈин гым нэначагчечаӈӄэн ытльата эрынӄуӄэйыну нинэлгыӄин	
калеткомгок титэ русильымил напытвыныннатгым эрынӄу эвыннынну пэлятгъэ	
нытаалгылятэгым ынӄэнаӄаегым вай нылиӈвитэтигым ейвэчу нинэлгигым амынан пэлятыльын ытльаӄай… льэлеӈкы гэкэӈэ гэпкитлин ӈалвыльэпы ынээльын	
ынан рымӈылявнэн ӄонпыӈакватыльын ченэтӄаата ытля мургин ытлыгэты	
янор люнчичевэ титгъэк ынӄоры тымаччемгъоӈӈогъак «этааны ыммэмы ӄырым нынватын морыкы тэтлыгӈэ мэӈин гэпэлӄэтлин гым еп элвэтиӈэтыльыӄэю вама»	
ынӄоры масӄонпыӈ рагтык ӈалвыльэты ныглёйгым ыммамана масӄонпыӈ рэто нинэлгигым ыммэмэн ӄулиӄул льулӄыл… эвын мэйӈэтык ӈэнӄайытвагыргын малӄонпы нэнакэтъойгым	
«вэчьым таӈӄэглынангэт ивыркын ынпыначгын павъе чымӄык вагыргыт эмэлкэ гэпытӄыльутэ гапытӄыяата	»  ынӈин чемгъотвагты тыйылӄэтык пэнъёлгык ӄача	
вакъотвальык тэминӈэтыльык павъена ӄача	
инъэ ынан инэныгъеквъи	
чаёкванма инэйылгъи таӈпэравалы ынкъам иниквъи  гыныкы ӄэвииръу	
нинэнригым нитчерэӄин валы	
люур вай тымгок мынгывэвральатык – нинэнригым тынӄымэлгынвакэн валы тэкэмынӈин пэральын	
ытръэчым гыйӄуйгыльын… «павъена пиринин пэлӄэтыльин валы	
– тиничгытчимгъугъэк	
– лымэвыр ынан инэйылгъи чиниткин тэкэмынӈин вальын эмивык ӄээӄын рэегтэлгъэ ынкъам виин раӄылӄыл пэлӄэткин валы	» гэмо гымнан ынӄэн ӈоткатагнэты	
ынӈэнъылё мури павъе ӄаантальо гинмури	
улвэвык ӈэлвыл маракваамъёлгык ынпыначгын чывачгынлегъэ	
тэӈгитэнин гынмылкин кэвын мэӈӄо мытъялгынмык ынкъам мэрынрэӄэй иниквъи  ӈаанэнмаёлгык гэнылвэтлин гымнин ытлыгын	
вытку яврэна нэмэ ынӄо мытратагъа	
… павъе гынмыеп ӈалвыльэты нылеӄин гымым нылвавэгым чимгъулвэвык нинэгитэйвигым маёлгын ынкаткынкэн мэлгын ӄынур нинэльуйгым «миӈкы нэмыӄэй ӄол маёлгык варкын гымнин ытльаӄай	
ӄэйвэ эты ӄулин ынӄэн ваны тырэльуӈын	» ганымытваленат гатваленат ятъёл ынкъам мэлёталгын ятъёлын яранʼы гатвален тинтинин	
милютиным иткʼилгын	
ынракʼым ятъёла тэннʼу лынʼынынʼонэн мэлеталгын  гымнин яранʼы тагныкэрыкʼэн гниным вускʼымчыку вальын	
элервугъи ятъёлын яранʼы тылгыгъи эрыкутым ятъёл тааронʼынʼогъэ мэлетагты  ивкэ гынык ярачермэты вэлер мылькʼытгъэт милютэкʼэй	
милютэтэ татлыгнэн вынэ кʼырым гнаным гымнин яранʼы воскʼымчыкомаро нинэлгигыт чама тэннʼу нылгыткуйгыт	
вэты ятъёл аракʼатынʼогъэ  инкун вэлер ярачермэты нъывэтгыльавнэн	
эргатык нэмэ ятъёл аракʼатынʼогъэ инʼкʼун тыллыкагыргэты нъылкʼытгъэн	
 вынэ кʼрым	
гытымнʼан нытэннʼыткуйгыт гымык ярагты	
ятъёла нинэтэнриннʼынʼкʼин чама нъаракʼаткʼэн ятъел кʼынвэр мэлеталгын вэтгыльатгъэ инʼкʼун ытлен тыллыкагыргэты нъылкʼытгъэн	
нʼракʼ ылёнʼэт галак ятъёл пчанʼэты эвынʼнʼогъэ  милютэкʼэй ивкэ кинэнрэскʼивэтыркын ралковты	
 вынэ кʼрым крэскʼикви гытым нʼаннытэннʼыткуйгыт	
нъаракʼатръокʼэн ятъёл инʼкʼун милютэтэ нъынатвынэн ятъел	
кʼынвэръым милютэтэ ратвынэн ытлен	
лымнʼэ кʼол ылёнʼэт галак луур вай ятъёл арынʼанʼнʼонэн чинит ярайпы мэлеталгын	
 алва кʼынногэ ягнамчайгыт	
тъэнкʼэтыркын гынык рээн вак	
ыннʼиным рикʼукэтэ рнэнин мэлеталгын	
вакъотванʼнʼогъэ наргын мэлеталгын ынкъам тэргатынʼнʼгъэ	
мэрэгтыванʼнʼогъэ чинит егэ	
луур вай мэнʼкʼо ыттъыт ръэлагалягъат  тяфтяф	
йам нытэргатэгыт	
 кʼэлюкʼым ятъела гинэннэлин гымык ярайпы	
 гыт кʼпаагэ тэргатык	
ытлен моргынан мытрэннэнʼын	
ярагты кытгъэт тяфтяфтяф	тавтаватръоат ыттъыт	
кʼынтогэ мэлёт ярайпы кʼрымэн гынин яранʼы	
ятъел пэнъелгыткынгыпы эвынʼнʼогъэ  трэлкʼутыскʼычэтгъэ	
трэпинʼкускʼычэтгъэ	
траналгытъайытчайвынтык	
ытръэч тургин нэлгытьулти гамгараеквэ рэрилланʼыт	
айылга ыттъыт гынтэквъэт	
мэлеталгын нэмэ тэгынʼнʼогъэ нʼаргын	
чинит егэ нымэрэгтывакʼэн	
луур вай мэнʼкʼо галянʼнʼогъэ ины ынкъам пынлёнэн мэлёталгын  йам гыт нытэргатэгыт	
 кʼэлюкʼым гым ятъела чинит ярайпы гинэннэлин	
кʼпаагэ тэргатык милютэкʼэйигыт	
ынанъаёк гымнан трэннэнʼынытлён	
ины ярагты кʼытгъи милютин ынкъам кʼъоланʼнʼогъэ  уыыы… уыыы… ятъелегыт кʼынтогэ ярайпы милютин	
ятъет пэнъёлгыткынгыпы эвынʼнʼогъэ трэлкʼутыскʼычэтгъэ	
трэпинкускʼычэтгъэ	
траналгытъайытчайвыгыт	
ытръэч нэлгытьулти гынин гамгараеквэ рэрилленʼыт	
айылга ины гынтэквъи	
мэлеталгын нэмэ тэргынʼнʼогъэ	
луур льунин милютэтэ кэйнʼын тылельын  милютэкʼэй йам нытэргатэгыт	
 кʼэлукʼым гым ятъела чинит ярайпы гинэннэлин	
 кʼпаагэ впэргатык	
 ынанъаёк гым нантрэннэнʼын ытлен	
кэйнʼын ярагты кʼытгъи милютин ынкъам кнъайнʼанʼнʼогъэ  ррр…ррр… кʼнтогэ экʼылпэ милютин ярайпы ятъел	
мэчичъу ятъел пэнъелгыткынгыпы тэнанайылгэты эвынʼнʼогъэ  трэлкʼутыскʼычэтгъэ	
трэпинʼкускʼычэтгъэ	
траналгытъайытчайвынтык	
ытръэч гынин нэлгытьулти гамгараеквэ рэриллеръунʼыт	
кэйнʼын айылга гынтэквъи	
нэмэ тэргынʼнʼогъэ мэлеталгын	
луур льунин тлельын кʼлегтаннʼыгатлё нинимтикʼин накʼам въэйылвинэнʼ	
 кукареку	
милютэкʼэй йам нытэргатэгыт  кʼэлюкʼым ятъёла гинэннэлин чинит гымык ярайпы	
кʼлегтаннʼыгатле кʼытгъи ярагты милютин	
кукареку	
чейвэтылеркын челгы плакʼыльэгым тимтиркын гымнан въэйылвинэнʼ въэйылвинэнʼэтэ трэчвиткуйвыгыт	
энмэч пэнъёлгыткынгыпы кʼувмриги	
валёмнэн рэкʼын ивыльын таннʼыкʼлекгатле ятъел айылгыръоэ ынкъам иквьи  тавэръэпыркын… нэмэ таннʼыклекгатле кʼолентогъэ кукареку	
чейвэтылеркын челгы плакʼыльэгым тимтиркын гымнан въэйылвинэнʼ трэсвиткуйвынʼын гымнан ятъел энмэч пенъёлгыткынгыпы кʼувириги	
валёмнэн ятъёл арэкʼынивыльын айылгыръогъэ ынкъам иквъи  тавэръэпыркы… нэмэ таннʼыкʼлекгатле кʼолентогъэ  кукареку	
чейвэтылеркын челгы плакʼыльэгым тимтиркынгымнан въэйылвинэнʼ въэйылвинэнʼэтэ трэсвиткуйвыгыт	
энмэч пэнъёлгыткынгыпы кʼувириги	
ятъёл айылгэты эвынʼнʼогъэ	
 тэръэпыркын… кʼлегтаннʼыгалгатанʼрочаивнин кукареку	
сейвэтылеркын челгыплакʼыльэгым тимтиркынгымнанвъэйылвинэнʼ	
ятъелтрэсвиткуйвынʼытвъэйлвинэнʼэтэ	
экʼылпээнмэчпэнъёлгыткынгыпыкʼувириги	
амайылга ятъёл экʼылпэ пэнъёлгыткынгыпы вирин ынкэ кʼэйгынтэквъи	
мэлёталгыкʼай ынкъам кʼлегтаннʼыгатле чеэкэй нымытванʼнʼаат	
ръэв ынкъам кʼораны анʼкʼачормэпы нылекʼин кʼоранʼы ръэвым анʼкʼайпы ныкʼолен токʼэн  китакʼун мынтэйкэвмык	
мэнʼин эплеэн арманʼ вальын	
 ээ	
мынтэйкэвмык	
 очыткогъэ кʼоранʼы	
кʼоранʼы тачааннʼыгъэ въэе ръэвым  мыргота	
нэкылвынэт чааттэ	
кʼората чаат ръомравнэн ръэвэым мыргочаат кылтынин нʼойнʼык ынкʼо аʼрэчетыткогъат  ръэв анʼкʼагты кʼоранʼыым амнонʼэты	
ръэвэ анʼкʼы нэнанпэглявкʼэн нʼойнʼа ытръэч лымынкыри мимыл нэтчетыръокʼэн	
кʼоранʼы рыпэт нутэргычыку гэнъэтлин вэнлыги ныкытъыматкʼэн	
люур тылпъигъэт чааттэ	
ръэв анʼкʼачыкотгъэ кʼоранʼыым амнонʼэты ринʼэгъи	
ынкэтэгнык кʼоранʼы эмэмнунʼкы ванʼнʼогъэ	
пипикʼылгын ынкъам иʼнʼыпчикʼ энмэн	
гатваленат пипикʼылгын ынкъам иʼнʼыпчикʼ	
пипикʼылгэ ивнин иʼнʼыпчикʼ  кʼаймыгэ	
 трэпылкʼэтгъэ  очыткогъэ иʼнʼыпчикʼ	
 умкык кʼинэнрэтгъи	
 трэлпиквъэ трэтэргъэ	
 ытлыгин лилит кʼыйпыгынат	
 эʼтки тратъайытчанʼынат	
 ынан ытльата рэннигнинэт	
 гэвылкʼэтлин титинʼы	
 ытлыгык варкын пынаквын	
 пынаквын гъэкʼэрэлин	
 опопы кʼырэмкичиги нымэты	
 ии вынэ мырэмкичик	
пыкирыльын рамкэпы иʼнʼыпчикʼ пынлёнэн пипикылгэ  рэкʼэым гэначъэлен ыргин яранʼы	
 ыʼттъынэлгэ	
 утъымытым рэкʼэ гэтэйкылинэт	
 ыʼттъин ыʼттъымэ	
 рэкʼэым гэтэйкылинэт тэврит	
 ыʼттъыгытолкʼыля	
 чоттэым рэкʼэ гэнатыеленат	
 ыʼттъыналгынʼойнʼа	
 рэкʼэым ныкʼамэтваткʼэнат	
 ыʼттъыйиле	
 ракʼыткʼыныкым нувикʼинэт	
 лявтъыттъымыткынык ыʼттъин	
 минʼкыым игыт нымным	
 гэлвылин	
 эʼмиым игыт йынйын	
 иле гэттулин	
 эʼмиым илиил	
 пычикʼэтэ гэлпылин	
 эʼми пычикʼэт	
 гэринʼэлинэт	
иʼны вэтлы ынкъам кытэпалгын ынпъэгычгын гачакэта ялгыттэнмаквъэ	
кэтэм ынкыым пыкиргъэт нʼэвгилильыт вэтлы ынкъам кытэп	
ныгнаткʼэн чакыгэт иʼгины	
 еттык	
 иʼгэ ивнинэт рэмкыльыт	
 ии  очыткогъат нʼэвгилильыт	
 како вынэ	
гымым ныялгыттэнмавэгым	
люурым ринэвинрэннʼытык	
 ии  гаглёчыткогъаt рэмкыльыт	
ялгытгъат	
таранʼгъат	
иʼны иквъи  вэлвигыт кʼунʼэлги	
мынчайпат	
вэлвэ рэннин ыннэн уттытъулкʼэй pытрилнин тыллыкʼача ынкʼо рылыскʼэквъэ	
 уттырэтгъи	
 пынлёнэн иʼгэ	
 ии тытлык кʼача тытрилын	
иʼгэ гитэскʼивнинэт уйнʼэ	
 эʼмиым унʼинэнʼ	
нʼытогъэ вэтлы рыкалыровнэн вырвыкʼай ынан ратъё	
 кыттъаръав гунʼэлигыт чамъам мытрачайпатгъа	
 аʼм тылвачайпатык мэчынкы	
ыннʼин ивыплыткук вэтлы нэмэ рылыскʼэквъэ	
 мэнʼин кʼээкʼын рунʼэлгъэ	
 пынлёгъэ иʼны	
 гым тырунʼэлы	
 иквъи кытэп	
кытэпа рэннин онʼэнанʼайнʼын лыгэн йыкʼкʼайым гатампъаленат уттыт	
ынкы иквъи иʼны  ыннʼатал нымэйынʼкʼин тэнʼунʼинэнʼ	
 гым нэмыкʼэй гагтонʼалегым	
 иквъи вэтлы	
чайпатымгогъат вэтлыым атчьатгъэ	
 чайкок рититгъэым кʼинэныгъеквытык	
 иквъи атчьатыльын	
эчги чайкок ититгъи ымылпа ымыльо гэлпылин нэнтыгъэн иʼгэ ынкъам кытэпата	
кыевык вэтлы пынлёгъэ  чайкок гититлин	
 ии	
 вынэ мынчаёмык	
 гачаёплыткоморэ	
 иаʼм люнʼыныгъевэ инэнтытык	
алымы тивтык	
 лёнʼвалёмыльыморэ	
инъэ иʼны иквъи  микынэ нʼэвъэну рэлгынʼыркынин гымнин чакыгэт	
 гымнан	
 кʼулильыръугъи вэтлы	
 аʼм вынэ гыт нъэкʼэмигчиригыт	
рэнкʼупкʼувъивнʼын гынык чакыгэт	
 гымнан тъылгыгъэн гынин чакыгэт	
 иквъи кытэпалгын	
 кʼылгыгын	
гыт ныгпийгыт	
 иквъи иʼны ынкъам йылнин чакыгэт кытэпагты	
тэргыръогъэ вэтлы ынкъам ринʼэгъи амнонʼэты	
пипикʼылгын ынкъам рэкʼокалгын эмнунʼкы гатвален пипикʼылгыкʼэй	
кʼол итгъи нывакъотвакʼэн пипикʼылгын пэнъёлгык кʼача нычайпаткʼэн нэнъатчакʼэн рэкʼокалгын	
рэскʼиквъи рэкʼокалгын	
пипикʼылгыкʼэй иквъи  етти	
 ии  очыткогъэ рэкʼокалгын	
 кита виин чайпанма мынувичвэнмык	
 евев вынэ янот мынчаёмык	
рэкʼокалгын аннʼэнайпыгъэ энмэч чит эквэтыркын	
пипикʼылгыкʼэй ченʼыттэтгъи инʼкʼун рэмкыльын рантогъа вэтгатгъэ  ытръэчым минʼкэмил мытрувичвэтгъэ	
 мынпинʼкʼучит	
пэнʼкочетымгогъат	
рэкʼокалгын гыргоча пинʼкугъи	
уйнʼэ вагъэ пипикʼылгын	
 кита мынтэйкэвмык	
 иквъи рэкʼокалгын	
рыттэлнэн рикʼукэтэ пипикʼылгыкʼэй	
аны кʼол ганнʼэнайпылен	
юускʼыченнин рэкʼокалгын гыткайпы	
елырачвынʼгъат мэнʼин арманʼ вагъэ	
лёнʼвэтгата кʼоо	
пипикʼылгын иквъи  кита ынръам мынатчычет	
микынэ рэльугнин кʼол  ынкʼэн рэрмэлтэтгъэ	
кʼээкʼын елырачвынʼгъат –ипэ мэнʼин ыʼттъыёл ратчыгъа	
рэкʼокалгын арманʼ вагъэ  ыʼттъыёл ратчыгъа	
атчыгъэ налгынʼойнʼыным нʼаргынонʼкʼач вагъэ	
пипикʼылгʼэ нʼойнʼэпы йытонэн атчыльын	
ынкʼо пипикʼылгыкʼэй атчыгъэ	
рикʼукэтэ гынонъылёнʼэт кʼырирнин атчыльын ынкʼо иквъи  вэлет аны кʼыкʼолентогэ	
пипикʼылгын очыткогъэ  гым нʼутку	
рикʼукэтэ пэнрынэн кʼолентольын кʼолым энмэч уйнʼэ	
ныкʼолентокʼэн атчыльын накʼам нэмэ ынкы уйнʼэ	
лымынкʼо нʼоткʼэнайгым	
рэкʼокалгын нэнарэрыльаткʼэн кʼынвэр пэкʼэтатгъэ пэнъёлгык кʼача	
рыпэт гаелынтолен ынкʼо иквъи  калырогъэ  гыт эрмэлтэтгъи  иквъи рэкʼокалгын пэпэкʼылгэты	
мэлёталгыкʼай ынкъам кэлы мэлёталгыкʼай омкычыкогты ыʼскʼагтакватгъэ	
амравыронʼа ынкъам эмрувичвэннʼэ	
ытльата ивнин  ыннʼэ арыроватка ратымнʼэквъа	
овэчванма милюткʼэе рытыяннэнат ытльэн вэтгавыт йыкʼунтэтгъи	
ипэръэнут ныльунин вытвыткʼай пчекʼалгыкʼай ныгъёчгын	
овэчвыльанма гэмо лыгнин нотаргычыкогты аратгыргын	
эрэтгъи катамкальарагты	
эʼкʼэкэлы нымыльотъолёкʼэн ымы рэмкыльын ынкʼэнойгот нинэнтыкʼин	
виврэльыръугъи мэлёталгыкʼай ивнин кэлы  гымнан инэнукыльигым ынкʼэн тэкичгын	
 ръэнутым нинэнуйгыт	
 кʼоратъол  амвыета иквъи мэлёталгыкʼай	
 евев амнонʼэты мыкʼоранмырэргъак	
 кэлы нʼытогъэ рыногыргэпы	
эйпынин	
чэнʼыттэтгъи мэлёталгыкʼай тытлырэрынʼнʼогъэ вускʼымчыку	
лываквъэ нʼыток	
люур льунин майнʼоттийнʼын апакʼатлыръэргъэ ынкаткыната льунин патгыргыкʼай нʼытогъэ ынкъам гынтэквъи	
рагтык кэльэтэ кʼырирнин мэлёталгын кʼэлюкʼ гаоратъолратлен	
кылельэквэтгъи	
гынтэв ыльын ыпылкʼыле кʼымэк кэльэтэ нэнайъокʼэн	
люур тылянвык милюткʼэе льунинэт галгат	
кʼулильыръугъи  галгаторэ	
кʼинэвинрэтгыткы кэльэтэинэрэну нʼыркын	
ыннангалгата рилгинʼкы ратчынʼаннэн мэлёталгыкʼай	
кытгынтыпкэрмэч кэлы пынлёгъэ  эʼми мэлёталгын	
 омкычыкогты гынтэквъи	
кʼол гатле иквъи  мывинрэтгыт энарэрык	
 ии вынэ	
 кʼынʼэлкʼикви гымыгкʼаптэтнынык	
кэлы вакъогъэ гатле ринʼэгъи	
лыгэгырголятгъэ гатле рыпэт йъык рымагтатгъэ	
аны ынкʼо рэнтычганнэн кэлы	
аннʼэнакальайнʼынэн ытръэч гыткат нотаскʼычыкойпы нывытрэткʼинэт	
игыт ынкʼэнын гыткат вутичгу кʼорак ынкъам ыʼттъык итыркыт	
нанрагтатын галгата мэлёталгыкʼай ытлыгырыкы ынкъам апагты	
вэтлы ынкъам мэлёталгыкʼай ныралечеткʼэн вэтлы эквынʼайгыпы	
рилымлегъи выкво ралегъэ ваамэты	
кʼивъемимлывээмэ рылыпляннэн вэтлы	
люур вээмчурмык льунин мэлёталгыкʼай титэ ынан ръааʼвъевыё	
гантыятленат кʼулильыръугъи  энаральэгыт	
аны кʼинэвинрэтги тырэпылкʼэтгъэ			 милютэтэ ымынʼ люнʼгитэтэ рыннин эʼйнʼэвыткульын номчеэръыномакавкʼэн	
гагтаморатлен ярагты мэлёталгыкʼай	
ытлья гъоптычайпатлен	
начайъайнʼавынат энаральыт	
ымыльорык нанъякʼэн унʼэтльэн	
энаранʼав ытлъя вэлвин пынлёгъэ  ванэван микынэ ныльунин гымнин экык	
ымыльо иквъэт  ванэван	
люнльутэ	
ытръэч мэлёталгыкʼай иквъи энмэн ынан льунин рамкэты эквэтыльын вэтлы	
атчьатык мэлёталгыкʼай иквъи ытльагты  эргатык мынъялгынмык	
 алваванвык кʼырым вэлвэ ыʼнынтэрмэчьынʼэквыт	
 гымнан эʼнкʼу тылгыркын гитэк вэлвин ытлъя	
ялгытгъат	
эчги въик украинак гым кʼэнамайынлятык мачынан нитгъэн маёлгын ванво въийылкʼэтык унʼкʼун ынкʼо ергыт энмыт мэчынкы кʼонпы льук танʼвалёмы днепрэрмэчьын эʼйнʼэльын имъэлюк			 эчги украинаеквэ рэйкʼыпыльыльэтгъэ экʼэльин мутлымул ынкы вытку тырэлкʼутгъэ тырэюгъэ			 ынкъам этын иʼиʼн траванлянʼын йылынво гымыгнотагты тэнʼычьын вагыргын	
майынляплыткок вутилгыт кʼынчимиръэквыткы эʼкʼэльымутле иʼвчимгъут кʼылгинэрмэквыткы	
ынкʼо гым майнʼыройыръык торъечьамвагыргык нытэнʼъэв кʼэнакэтъотык кычьымвэтгаквыргык	
ятгыргын	
увильын панечев увильын панечев эӈинкыльин ытръэч эвын ӄонпыӈ ныкорыӄэн наӄам йъарат этлы эмӈэлюльэткыльин ытлён нунтымнымӈэлюӄин	
эʼквыргаым ынан чиниткин мигчир тэнлыги нинэлгыӄин	
нытэӈӄинэт тэйӈэтти етъаӈ нинэтчыӄинэт ӄэйвэ ымы тъэрылтэтык ыпатъёлӄылтэ	
вэнлыги тъаркэнайпы таӈамчачагты тэйӈэтти нинэнтыӄинэт	
ӄымэл ӄонпыӈ ынныӈыттыльыт ванэван нъэнӄэтынэт ӄамэтвак энмэч ӄонпыӈ нэнаарванляӄэнат	
амынан ыннээн рук нутгинэнкытчирэвӄин наӄам ӄол нынтыӄин нынкимэлтэтӄин кимитъын ривлык ынӄэната панечевына амыннэпы нэнатайкыӈӈоӄэнат амалваӈ вальыт ыннытэйӈэтти эʼквыргаым панэна ынныӈыттыльыт ныӄытчирэӄинэт эмыннытъуле тэйӈэтык	
тэгъеӈу нытчыӄинэт ӄутти роолӄылтэ	
ӄол рыннинэт ынныӈыттыльыт «рыгалгатъолёвнэнат»	
таӈымыльо ынныӈыттыльыт нылгэчачальатӄэнат ӄамэтвак	
увильын нанъаӄэн миӈкыри ӄун нинъыӄин	
лымӈэ ӈан ытлён гарэлгэтгалгагэленен ынкъам вачаӄ мэчынкы люӈкимылтэтэ гитлин увик	
галгатым ынӄэнат ынӈот ганмыленат	
ыннин ыʼттъымыт гамайынляленат амноӈэты панечевына готкочьынтыватленат	
ыннэнтыкэчьык нылгинымкыӄинэт йъаяӄыт ныкваӄэнат	
лыгэн ӈэнку увильэ нэнаргоӄэнат ынкъам левытти нинэчвиӄинэт иӈӄун ынныӈыттыльэ лявтэпы эвнэчичевкэ ыʼнынтыркынэт ыргинэт роёттэ	
ынныӈыттыльыт ныӄамэтваӄэнат ынкъам ымӄамэтваӈэт нанъяӄэн увильын таӈгалгапатыльын	
панечевым эмтэнӈэ нытваӄэн ымыӈ ӈутку ытлён аʼӄачечавыӈ ръэнут коргаво лыӈыркынин эвытлым анъяткольэты коргавыркын лымэвыр тумгыт «галгатъолёльыт» тэнӈу лыӈыркынинэт	
 ивкэ нэмэ ӄыгалгагэлеркын ынкъам нэмэ ӄыгалгапатыркын волӄытвэгты ивнин семенковына панечев	
 вынэ алымыӈ ынӄэн итык тэӈычьэтык эмытъэт тыранмыткоӈынат	
ытръэч ивкэ ӄэргынкаав нывинрэтыркын галгаӈыттык ӄэлюӄ гымнан ӄутти нэналвавэгым йъок йъарат нинъыӄинэт гынтэвык	
 вынэ ӄынпэляквын ынкъам энмэч ӄэквэтгытык	
ынныӈыттыльыт неводэты элкыгъэт	
панечевым нонтымытваӄэн ванэван ныгагчавын	
 вайыӈӄэнат уткучьыт ӄырыгынэт ынкъам мынэквэнмык ивнин панечевына ӄэргынкаав	
 лёӈытъак уткычьэ мытрагалгаӈыттыгъа	
пынлёнэн ӄэргынкаавына	
 лыгэн мынлеркын ынан рэльуӈын татлыгнэн панечевына	
ытри эквэтгъэт	
аны ыннъыттъымык колё йъаяӄ нывакъотваӄэн	
лыгэн йъаяӄыт нэнриӈэвынэт панечевына ӄэргынкаав ивнин рамынноӈэты  ӈотӄэнатым галгат	
мыноткочьынтыватынат ынкъам эӄылпэ мыныргонат лыгэн ӈутку ӄынвэр рэвулӄытвигъэ тырэкимылтэтгъэ увик	
ӄэргынкаавына энэчгытэтэ ынкъам камчечавэты гитэнин панечев	
 гынмылым руткы мытив чачальаттык	
эченур ынӈэ тумгыт ивкэ иӈӄун моргынан мытнуркынэт вэнгалгат	
эвын тэленъеп нэкэм гытъанма ӄэргынкаавына йъаяӄыт нинэнуӄинэт ынӄэната ытлён ванэван нычирмыӈэтын	
энмэч вэтыӄун ытри «рагалгоӈыӈӈогъат» ӄонырыым ӈирэютӈыроёт ныкваӄэнат «галгат» ынкъам ӄымэл пэтле нымкыӄинэт нанмынат	
ӄэргынкаав «галгаӈыттыма» панечев «ныгалгаргоӄэн» эвыр ынкы нэнарыгнарӄэнат	
пылыткук танъетъаӈ рытчыплыткук «галгат» рагтыгъат ынкъам ӄэргынкаав неводэты янръатва ӄытгъи	
 ыʼмто галготык	
ӄынур ыннэн пынлёгъат ынныӈыттыльыт	
 энмэч гынмылкинэк мыкыӈ вальыт мытынмынат	
игыр мэчынкы ринӈыт ӄырым мынӄэюлтэнмык	
 ӄэлюӄым ынанкэн ӈирэнлеӈу галгаӈыттытык иквъи нэнэн	
 нинъыӄинэт галгат	
пынлёгъэ семенков	
 ынӈатал вынэ нинъыӄинэт чама ныгыттэӄинэт атчык рамынноӈэты татлыӈыткогъэ ӄэргынкаав эʼквыргаым панечев нылгининъыӄин аʼтавынан пэнин мэрынрэ тылельын	
тэӈэӄытликыльэ панечевына таӈымыльо йъаяӄэн левытти ганыпъавленат	
ынныӈыттыгыргын пылыткугъи	
неводтэ нэгтынэт	
ярагты тэнмавымгогъат	
энмэч ымыльо эвиръыткут кунгасык гэйӈэлинэт ынкъам ытръэч нъатчаӄэн катер	
люур панечев миӈкыри рай гагчыръогъэ	
аплёратвака рэннин левтъэтйивӄэй	
ынныӈыттыльэ камчечеты ныгитэӄин левтыӈынрэтылын увильын	
мэӈин люнчичевэ нитӄин раӄынвы румэкэвыркынинэт йъаяӄэн левтыт	
 ынраӄым раӄылӄылтэ рэӄу рэтынэт йъаяӄэн левытти	
энэчгытэты намӈылён ынныӈыттыльэ панечев	
 мытивым ӄыльугыткы миӈкыри вальыт галгат торгынан нинэнутури ынкъам вэлерӈаным нылгэчачальатторэ рамынноӈэты татлыӈыткогъэ панечев	
 ӄытлыги тагноӈ вальыт ытръэч ынӄэн эӈинму лыгнин семенковына наӄам нинэгитэӄинэт йъаяӄыт галяльыт	
нотатомгэты нивқинэт энмэн тэлеңкы титэмургин чит варат мэйңэльу вальын	қоратым нымкъэв ныңэюқинэтқорагынрэтыльыт кэтгутэ вальыт	
игырым ңэлвылти тъэрқэву нъэлгъэтқорагынрэтыльыт ынпэву нъэлгъэт	нэнэнэт эмлейвэ қоленотагтывагыргын ройыръыкэн эвнэвириңкэ	
нэнэнэт мургинэт лыгэнитыкоʼратнотагты қылеркынитык	ытльата қонпы нъатчаркынэтык	қырагтытылятык ок вэты вэты	
мэлгынвыкэн валы пынʼылтэл инъэ ялгыттэнмавма бригадира ынпыначгын ивнин «павъеельой вэчьым тури эрынкʼу чейвэ нъиттык	
ынанкэн нʼоткʼэн нутэнут гынан гэтэнʼыйгулетлин	
нъыгитэткы минʼкы танʼыткэвынвыльын»	
амкоргава павъе гагчавымгогъэ акваттэнмавык	
волкʼытвэнʼнʼок мытыйъон янрамаёлгыкʼай	
мытыттэтын	
ынкаткынгыпы тэнʼвытрэтгъэт маракваамгыргочанʼ эркыпнʼай минʼкэгйинʼкы нэвиикʼин нʼэлвыл	
павъе янор танʼавъеткынка нытвакʼэн — ръэнут нʼан чимгъуу нинэлгыкʼин	
мэскʼээкʼын вак ынан иниквъи — мачвайынрэ мынтэгрэт	
еначанʼкʼач ынпыначгын нывилгъи ынан инэгитэгъи ынкʼоры кэнʼунэнʼэтэ рыгйивэннин мэлгын	
ынкʼэн тытэнʼгитэн	
ынкы тыльунэт пойгын ынкъам экʼуйгыкыльин валы	
еп аʼляйпыкыльэн	
гыролмакыым мэлгынвык нынэнтытвакʼэнат амкʼачгыпы вальыт пылвынтычагъёчгыт	
павъе авъеткынка нытвакʼэн	
ваалтаёчгэпы ынан йытонэн таакʼ рыйыркэвнин рылгэ ынкъам мэлгынвык кʼача рытрилнин	
нэмыкʼэй ыннʼин титык	
павъе таакʼомгогъэ	
гымнаным нинэгитэйгым валы	
ыннʼатал гиину танʼпэральын нинэлгигым — кʼымэглюур тъыпириркын	
люур ынпыначга танʼавэтывакʼ иниквъи — гиину лынʼык — кʼыпиригын	
ыннʼин эвма ынин кʼуликʼул кʼынур мэлвиврэльэтыльын	
тиничгытэтык пэлкʼэтыльэ рыляйвыёттэ яананʼат микынэ кʼырымэнат рывэткʼэвъёлкʼылтэ кʼырымэнат пэрэёлкʼылтэ	
— нэмыкʼэй ынан яаёлкʼыл — оʼпторатвак мэрынрэкʼэй тытатлынʼын павъе	
— нымэлкʼин пууръэтык — иниквъи ынпыначга	
авъеткынка нытвайгым	
опопылым павъе рамыннонʼэты иквъи — кʼылпууръэтгын оттывалята	
— нымэлкʼин	
— эминичгытэтэ гэнъэлигым	
— ыннʼин итык атайынʼкыльэн — нинэрэнчичевнʼыкʼин гым ынпыначга эйгулеткитэ вальэгым	
ынан мленин гэтлянʼвыргытъол инэйылгъи — вай кʼырыннʼыгын	
лёнрыннʼа тынтын уттытъул рыров тытрилын	
тыгитэн павъе	
ынан кэнʼунэнʼэтэ нинэныгйивэткʼин гымыкы маракваамгыргочайпы эймэвтылельын вездеход ынкʼоры тытанʼвалёмын тылечьывыргыргын	
мыттэгрэнмык ваамчормэты	
ынкэкин йынрыскʼык ынпыначгын нывилгъи	
— выквыт льуркынэт	
— этъокʼаакʼын вак павъе кʼолентогъэ	
— пэнъёлгываны лыгэракэн	
нʼаанкыым — кэнʼунэнʼэтэ рыкалыровнэнат лымнʼэ кʼутти выквыт — энаальэн ралкʼанʼын	
кытоор мури нʼутку ганотваморэ	
валёмык ынкʼэн тычемгъонʼнʼогъак оʼтчой тэленъеп — пэнʼыквыт энмэч нутэскʼычыкутгъэт	
вачакʼ павъена лёнʼынтыяата микыргин ынкы ралкʼанʼынвыт мэлкʼынур айвэкʼай ытлён ыннʼэнвагыргэпы пинтыкʼэтгъи	
пыкэрынʼнʼольын вездеход мытъягнагъан	
морыкʼкʼача нывилгъи	
парэлявтыльын аʼачек— тылечьыткульын ынкачыкойпы уʼрэквъи	
павъенпыначгын пынлёнэн — иван григорыч минʼкы мытрэткивы	
— кʼоо	
вэчьым нʼутку аʼ	
— ынкъам павъе маёлгынʼкʼачагты лылепгъи мэнʼкʼо нʼан гынмылкʼэй мури ытлён мыттэгрэнмык ынкʼоры мынгынэлёгты рыкалыровнэн ванны моргынан вэтчатваё	
— ныкыргыкʼин ныркывкʼэн	
гимлылин ымы онʼалын чымче	
— ыннʼаталкʼуным — пэнтыкʼанма орвычыкойпы кʼолентогъэ аʼачек — танʼанольатынвык мытынвил	
— ынкъам морыкʼкʼач вакъогъэ танʼарычгатгъэ… — кʼырунʼэлгыги — иниквъи гымо павъена	
— мури виин мынманэгротватыркын	
нʼэлвыл нытлыгалытвакʼэн манэграмкык ынкъам вездеходык кʼача	
энмэч гэвулкʼытвилин	
кʼол манэграчыкойпы нурвилеткʼин «спидола» чама ръалёнʼ нэнаалёмморэ кʼулит ынкэчыку вальэн пычвэтгавыльэн	
пэнъёлгыенʼкы акʼытвэкэгты ганвакъовлен пэнʼыткынык чайкок	
пэнъёлгык кʼача нывакъотвакʼэн павъе	
ынан малпалёмтэльё урвилетыльын эʼйнʼэнэнʼ — ныръэкʼин нымэчлевтынилюкʼин кʼынур рэтипъэйнʼэнʼыльын	
тэймэвык ыныкы	
— энмэч эмтынэквъи	
— энамнʼылёгъэ ынан	
тыльун рынрыё танрыннʼыё рыннымэл уʼмэльын уттытъул нʼыраткыныкым — мэнигытъул	
ръэнут нʼан ынкʼо ныннупэткʼин малпылвынтывытрын нъалянтаткʼэн	
«малвалы» — тычимгъугъэк	
— вынэ нылвавэгым йылкʼэтык — вакъома точгъан павъе	
ынпыначга мэнигытъуле рычымкатымгонэн йыкʼуйгытъул	
ынкʼэн къукылтынин ынкъам ёнэн нʼыркирчыку ыныкʼкʼач вальын	
румкэвыплыткук ванʼэё ытлён нʼырэпэтгъи пиринин чайкок ынкъам энаттъымгонэн койнʼын	
— колё мэй гувэтлин	
— мачнʼынванʼэгты тъынин чайкокйыръын ынкʼоры аймыёлгын пиринин	
танʼавэтывакʼ энэвынʼнʼогъэ — эвынʼаным ръэнут мыгчимгъуу лынʼыркын ынкъам ынкʼэната лывавыркын йылкʼэтык	
кʼэйвэ	
виин ынпыначгын вэтгавма кʼэюут кʼотымгогъат	
вагтэлымгогъэ нʼэлвыл	
ваампэнрыгъэ	
чемыскʼываамкʼай пэтле иʼрнин	
рочынʼкы вытвытык улвэквъи… — мытэквэтыркын — нивмык мури нʼирэргэтри аʼачека нʼытольа кʼол манэграчыкойпы	
ытри рыюлкʼытыльыт нʼалвыльэты тылигъэт	
чайкок гититлин	
эʼквыргъам еп лёнчаёмгольыморэ	
нʼэлвыл эвиильын ынпыначга коргэты лылякʼэргэты нинэтэнʼгитэкʼин	
вытку оʼпторатвак вэтгавымгогъэ мэрынрэ — гайманʼэн тымнʼалголякʼ ымы тымнʼэтвама кʼутти вагыргыт кʼынур нʼан гэмэчльутэ чимгъуу гэлгэ	
эвыным эты гынан нэмыкʼэй гынмыл ръэнут чимгъуу нинэлгигыт	
— валы — танʼъоранʼ точгъан ынпыначгын	
— валы			
ръавалы	
— маёлгыткынкэн мэлгынвыкэн	
— ааа… мытчаёмгомык	
павъе нэмэ танʼавъеткынка гэнъэтлин	
ытръэч льулюкʼэтыльын чай нэнаалёмэгым	
«ынаным ръэнут чимгъуу лынʼыркынин	
иаʼм ытлён гакватковэтгавымголен эчги гымнан тыпыткʼынкэтъонʼатын валы	» — ыннʼин чемгъотвагты нинэгитэйгым чаёльын павъе	
— нʼэлвыл амэчатгъэ — рытрилнин койнʼын ынпыначга	
гымнан тыгитэн маракваамрочгын	
нууйъэткʼинэт амыргынан умкыт пыкʼартэ маёлгыт эвыр иʼиʼн нылелелпэракʼэн	
нытымгэткʼин	
— инъэ нэрэрэннʼын — рымагтэты нывэтгавкʼэн павъе	
«ынкʼэн гымнан лыги — нэмэ тыгитэгъэн ытлён	
— тэнʼытръэч люнчичевэ рэкʼъум ынкʼэн тывыркынэн	» — вагыргыт оʼптыма ныватычьата итыркыт эмэлкэ кʼутти мытпыткʼыльуркынэт	
энвилкэ вагыргын ымыльэты тылеркын — павъе панэна амынан нывэтгавкʼэн	
— ымы гыто нэмэ эмнунʼэтгъи	
кʼэйвэ	
— аʼтав нʼутку тъотпускытваркын	
— оʼратнотагты амыглёта — танʼъоранʼ ынпыначга нэнанвэтгааткʼэн гымо — амгынан ети	
ройыръыным эʼми	
— еп анʼавтынʼкыльэгым	
— эвии	
— гэръэлиным янръалявылё вак	
— гымнин ытлыгын ягталма нивкʼин энмэн гамгаоʼравэтльэн вальылкʼылтэ кʼаат ройыръын ынкъам чимгъун	
гытоым акʼаакыльэгыт лымнʼэ энʼэвкыльигыт	
— ынанъаёк тырэльунʼын нʼэвыскʼэт	
— кʼэлюкʼым	
кʼаатым итык гыныкы ракʼылкʼылтэ виин кʼырым кʼыченувъиги вэлыткорайпы рэтэкичгыпириркын	
нʼэвъэн итык рэльунʼын	
— нʼутку эмнунʼкы аʼкʼальонʼ — тымнʼъатав тивын павъе	
— чинит мури кʼэглынангэт тъэрнʼэвыскʼэтыльу мытытваркын	
гуйгук этъопэл рэльунʼын тумгылкʼыл	
аʼтав кʼырагагчавнʼыркын нʼавтынʼык	
— вынэ виин йъэливэн калеткоран чимгъуу мылгыркын иван григорьевич — люур вай тыкоттапвэтгавымгогъак	
— гэгэгэгэ — мэрынрэкʼэй тэннʼэви ынпыначгын кʼынур коргавыльын	
таакʼомгогъэ ынкʼоры иниквъи — нʼирэмури ыннанынʼ нинъэйвыткульу мытитыркын эмэлкэ кынмэйнʼэвыльу	
гымо — нʼутку нʼэлвыльык гытоым — гуйгук калеткорак	
кʼэйвэ	
— мытивым — аʼтав лыгэн ыннʼин точгъан	
— тэнʼытръэч гыто лывавыркын	
— инивыскʼычетгъи павъена	
— люнчичевэ тынтыркынигыт… — нʼаныкʼоным	
— чывискʼыченнин гымнин вэтгав	
— гымнин экык сергей льэленʼкы кытур отпускыма интернатык гэрэскʼивлин	
эʼрыкут ынан чиниткин экык гымнин йылгыгминʼыкʼэй тэмурыгнʼэ гаранвэтгавнʼылен	
танʼылвавнэн	
тивыркынигыт гынан лывавыркынат рыгъюлевык мургинэт кыминʼыт тэмурыгнʼэ вэтгавык — инэтэнʼгитэгъи ынпыначга	
— вэлеркʼунэвын гымнин экык сергей еп амнʼырооткʼав классык кэлиткуплыткульын тынэмнунʼэвын	
аʼнкʼагыргын чит галвавынʼнʼолен гымыгрээн талыгъоравэтльанʼа вэтгавык	
кʼэтэв тынрагтатын	
ынракʼым ынин экык гымнин йылгыгминʼыкʼэй энмэч яврэна тыранкʼонпынʼрагтаннʼын — вэтгавыплыткогъэ павъе	
— нʼрокʼав класс плыткук	
— гэръэлиным		
гымыкэккэтэ иниквъи калеткорак нʼыракʼав класстагнэты лыгъоравэтльэн йилыйил нэныгъюлевыркын	
кʼэйвэ	
— игыр ымы рымагтэты нэгъюлетыркын	
— вачакʼ лывавыркыт гынан рыгъёлявъёттэ тэмурыгнʼэ вэтгавык	
кытвылкʼун мэй мэйнʼэтык кʼорагынрэтыльо рэнъэлнʼыт	
— нымэлкʼин русильымил нинъэйвык… — тэвынʼнʼогъак	
— русильымил			
вынэ мэй русильин йилыйил гымнан эплыгъюлеткыльин	
чама накʼам мургинэт чавчывэн вагыргыт чекалванʼ вальыт	
тыралвавнʼын гымнан тэнʼнинъэйвык йылгыгминʼыкʼэй ыныкит мэйнʼэтык нʼэлвыльык рэрэнъэлнʼыгъэ эʼми кытматэво тылгыркын	
этъопэл игыр еп нʼинкʼэю мурык эмнунʼкы нынъэлыркын	
кʼымэлым пэтле ынан рэчичевнʼынинэт кʼорагынрэткэнат вагыргыт мургинэт лыгъоравэтльэн вэтгавыт чимгъут кʼынур нʼан — ръэнутэт ыʼскʼэку ванʼкʼаскʼор пээчвак эквэв нʼойнʼываал явэлгын… малямгымнан йылгыгминʼыкʼэй гымнин кʼорагынрэтыльо тырэныгъюлевнʼын	
— вэтгавыплыткогъэ павъе	
лёнʼоча нинэнтигым	
ипэ тычемгъонʼнʼогъак титэ чиниткин йилыйил гымнан вэтгавык тыяанʼнʼогъан	
калеткорантанʼнʼок эмнунʼкы йытоткольык кʼача гэмэйнʼэтигым	
кʼымэлым элеръук кэлиткуплыткук кʼонпы нырарагтынʼэгым	
рэкʼыткук еп экэлиткукэ тыгъюлетык	
игыркинэтым нэнэнэт танʼкʼонпы эмгуйгук мэйнʼэтыркыт… гымо нэмыкʼэй тунпыгъэк амкалеткорак кальэлявылё титыркын	
тарычгатык	
пэнъёлгык кʼача	
чимгъук пыкиргъи кытооркэн нʼэнкʼайытвагыргын	
тилкымъетык ынкъам мэлкʼынур ытльэн льулкʼыл тыльонʼнʼогъан	
гымык иʼнʼымчульын… ковлёкы вальын	
иʼнʼкэлильын ымы ылпыт гэкэлилинэт	
ытльата энэвынʼнʼогъэ «цатан цатан кʼыпаагэ виврэльэтык энмэч кʼиилкʼэтги	
кэйнʼыкʼэй тэленъеп лыгийкʼунтэтгъи…» аʼкʼантээватынʼ ынкʼэн кытооркэн ыʼлёнʼэт	
гымнин гатваленат нʼэръамытлынʼэн эленʼитти	
ыннʼэнъылё ярак кʼача нуунъыгичийгым	
люнрэйкʼунтэннʼыльигым	
тэнʼвэнлыги гэмо тылгыгъэн эвын вээмык кʼача нъалгыргын	
люур вай тывалёмын ръэнут выргыргэтыльын ёмромкычыкойпы	
эмченʼыттэтык койнʼын—оонъыёчгын тынэрэтыскʼычетын яранʼкʼачагты тыгынтэвык	
танʼавъеткынка кытгынтыраскʼэвэнанʼо тытлыгъак ёрочыко	
нэлгэ тиниргинʼэтыльэтык	
авъеткынка нытвайгым нытанʼпалёмтэлегым — вэчьым инэвэлеркылеркын рэкʼэ	
ыннʼин вак тывалёмын «рэкʼи	» мэткиит точыткогъак «кэй… кэй… кэйнʼын омкычыкойпы гымыккʼачагты…» ынкъам тытленвэнтэтгъэк — ыммэмы гымыкʼкʼач нытвакʼэн… пэтле нʼэргэръук мури нʼинкʼэймури мытчейвэквэт гойгогты мыткалеткорантамык	
эквэтыльымури яральа ныгитэмури йыкʼунтэтыльымури	
ергытэгнык гымо тытаалгылятык	
морыграк кʼача панэна нууйъэткʼин кʼол оʼравэтльан	
«ыммэмы» — эмкʼэлелвынэ тивык ынкъам ынкэкʼэй кʼынур тывалёмынат ытльэн вэтгавыт «кʼылетцын кʼылетцын эрынкʼукʼэй»	
ыннʼин гымо нэначагчечанʼкʼэн ыммэмэнэ эрынкʼукʼэйыну нинэлгыкʼин	
калеткомгок титэ русильымил напытвыныннатгым эрынкʼу эвыннынну пэлятгъэ	
…нытаалгылятэгым ынкʼэнакʼаегым вай нылинʼвиттэтигым ейвэчу нинэлгигым амынан пэлятыльын эмнунʼкы ытльакʼай… льэленʼкы гэкэнʼэ гэпкитлин нʼалвыльэпы гымнин ынээльын	
ынан рымнʼылявнэн кʼонпынʼакватыльын ченэткʼаата ытля мургин ытлыгэты	
янор люнчичевэ титгъэк ынкʼоры тымаччемгъонʼнʼогъак «этааны ыммэмы кʼырым нынватын морыкы тэытлыгнʼэ мэнʼин гэпэлкʼэтлин въэткойнʼын вама гымо еп элвэтинʼэтыльыкʼэю вама»	
ынкʼоры амкʼынкыткытык рагтык амнонʼэты маскʼонпы ныглёйгым ыммамана маскʼонпы рэто нинэлгигым ыммэмэн кʼуликʼул льулкʼыл… эвын мэйнʼэтык нʼэнкʼайытвагыргын малкʼонпы нэнакэтъойгым	
«вэчьым танʼкʼэглынангэт ивыркын ынпыначгын павъе кʼутти вагыргыт эмэлкэ гэпыткʼыетэ гэпыткʼыльутэ гапыткʼыяата	» — ыннʼин чемгъотвагты тыйылкʼэтык пэнъёлгык кʼача	
вакъотвальык тэминнʼэтыльык павъена кʼача	
инъэ ынан инэныгъеквъи	
чаёкванма инэйылгъи танʼпэравалы ынкъам иниквъи — гыныкы кʼэвииръу	
нинэнригым нитчерэкʼин валы	
люур вай тымгок мынгывэвральатык — нинэнригым тынкʼымэлгынвыкэн валы тэкэмыннʼин пэральын	
ытръэчым гыкʼуйгыльын… «павъена пиринин пэлкʼэтыльин валы	
— тиничгытчимгъугъэк	
— лымэвыр ынан инэйылгъи чиниткин тэкэмыннʼин вальын эмивык кʼээкʼын раягталытвагъа ынкъам виин ракʼылкʼыл пэлкʼэткин валы	» гэмо гымнан ынкʼэн нʼоткатагнэты	
ыннʼэнъылё мури павъе кʼаантальо гинмури	
улвэвык нʼэлвыл маракваамъёлгык ынпыначгын чывачгынлегъэ	
тэнʼгитэнин гынмылкин кэвын мэнʼкʼо мытъялгынмык ынкъам мэрынрэкʼэй иниквъи — нʼаанэнмаёлгык гэнылвэтлин гымнин ытлыгын	
вытку яврэна нэмэ ынкʼо мытратагъа	
…павъе гынмыеп нʼалвыльэты нылекʼин гымоым нылвавэгым чимгъулвэвык нинэгитэйвигым маёлгын ынкаткынкэн мэлгын кʼынур нинэльуйгым «минʼкы нэмыкʼэй кʼол маёлгык варкын гымнин ытльакʼай	
кʼэйвэ эты кʼулин ынкʼэн ваны тырэльунʼын	» валкаʼаральын рулвэт пынʼылтэл рэнʼъатвывакъонвыкэн ярайнʼын	
ынкэкин ралкочыкойпы рулвэтынэ нинэгитэкʼин рагролмын ынкъам нинэльукʼин гынонъылёръокэн панʼъэвнʼытомаобенма мыкэтыльын ынкʼо галяльын кʼамэтварагты оʼравэтльан	
ымыльо ныгагчавкʼэнат	
ымы нʼаанкʼэн нʼан аʼачек чивмиръыльын ынкъам манэгкʼонагльанджинсыльын – кʼымэглюур ныкытгынтаткʼэн	
накʼам колё итъылкʼыльын ръэт… инъэ вэтгавъёлгэпы нанымнʼылявын рэчьэченʼэтгъэ  градусыльо рагтыйгатгъа  метрмэл йыкʼэльу секундак	
ыннʼатал выентэтэ вальын ынкʼэн кʼивъечьэченʼ рэнʼъатвывакъонвык анадыркэн	
«мурык эмнунʼкы итыкым ыннʼин ботинкальыкʼай пэтлекʼэй нъыгтыкватын» – ярак амэчатыльын аʼачек чимгъунин рулвэтынэ	
ынкы кэтъонэн кытооркэн вагыргын кʼликкин мытлынʼэн парол гивинʼитти яалегты титэ гитлин солдато	
кэтъонэн льэленʼкы сапогыльыкʼай ытлён ныгагчавкʼэн мылявынвы овэчватынвы гарнизонкэн клубэты	
эʼквыргъам нʼэнку приморьек минʼкы гъармиятвален нʼаргынэн омынʼ вальын нʼуткэкинэк нʼоткʼэн эйгыскʼынутэкинэк эʼмитлён малымыльорык укʼэлю нэлгыркын… «мэнигэвиръэ гым итык чиккʼырым ымы кытэкʼэй тъылкʼытык льэленʼкы нʼалвыльэты» – ынкы рулвэтынэ кэтъонэн чимгъуу лыгнин чычетнымным валкʼаран вальын чекыяа гэлянʼкʼачормык	
ынан кэтъонэнат нутэтумгытнʼэлвыльыльыт «пагченʼгыргыт – мэвын рэкʼыркыт игыр	
ытлыгын рэкʼыркын	
кʼэйнʼун нэмэ чикинъэ нʼалвыльэты кʼыти лымэвыр нʼайыткынатэ ынкъам ынкаткынгыпы нутэгитэнэнʼэтэ гитэркынинэт эвиильыт кʼаат – атымнʼэтвакыльэн	
кʼымэлым ынпэвык панэна еп ныкытгэмкʼэн нымытлёкʼэн	
атымнʼэракʼыльаткыльэн нунтымкʼин	
имырэкʼык атымнʼэгагчавыльаткыльэн нытгипкʼин	
гым панэна имырэкʼыльигым инэнинъэйвыркын… гымнаным мэнʼин… мэнʼин гымнан ымы аʼкʼатъарынʼынʼ рыйголявынвы	
нʼээкык энмэч мэйнʼэти эмиче	
эʼми минʼкы игыр ытлён	
вай энмэч амнʼырооткэн гивинʼит эльукэ тынтыркын – палкʼаттагнэпы нʼэвъэнкʼэй гивынʼы	
нʼээкык ынкатагнэпы вэлер ымы кʼунэче нъыетыркын ытлыгэты ынкъам мэргэты амнонʼэты кʼонпы лыгэн – ымы льэленʼкы ымы элек – ыннʼиннʼит нымытвагъэ ынкъам кэлиткугъи гуйгук	
ынин нъэлгъэт игыр кʼликкинэт эленʼнʼитти…» чьачанʼльоргыкʼай гынунэтык рулвэт тэнмавымгогъэ отпускынвэты – тэнʼвытку въэтагнэпы нʼэвъэн	
эʼквыргъам нивын янор ныринʼэн въэнʼэты – нʼэнку румэкэннʼыт кʼорагынрэтыльыт	
ынкъам вай рымагтайвэ умэкэтыплыткугъэт чавчыварамкыт	
накʼам ванэван эмытри лымнʼэ рэмкыльыгинив ынкъам эрмэгинив тымнʼэмэкыгэнэв акʼаагъевкыльэнат оʼравэтльат омакатынвык гатваленат	
малтымнʼъатав гавэтгавчерленат	
энмэн гатвален съезд ытръэскʼэв еп вальын кʼликкʼэв век	
игыр эмъэкʼэйгэтык лымэвыр эринʼъэтвыкитэ ытлён рулвэт – валкʼаральын лымнʼэ делегаттэ алкʼатваамгыпы пыкирыльыт лывавыркыт ринʼэк яранʼкʼачагты	
рулвэтынэ нэнаяакʼэнат чеварорыгльан пальто ынкъам милютнэлгыкъэли овъаляпэральын	
вакъогъэ ытлён диваныткынык тъэратконвы чотатэ рэлпэты пэнтон – вытку льоё омаканма	
пэнто – элкʼэтвээмыльын нынʼинкʼин кʼорагынрэтыльын ныкорыкʼэн	
рулвэт эвын гатъэраткомголен титэ люур пэнто мынгынэлёгъэ рилпынилюгъи ынкъам мэрынрэкʼэй иквъи – толяй толяй кʼыгит	
рулвэт лыленвэнтэти ынкъам эчичевкэ вагты нэмыкʼэй мэрынрэкʼэй иквъи – энмэч			
мытринʼэркын	
– ванэван	
нʼаан кʼыгитэгынэт кассак эймэвыльыт	
– ииым	
– нынʼинкʼин нʼэвыскʼэт ынкъам ынык кʼача вальыт нʼинкʼэгти – льуркынэт	
танʼыннаны вальыт	
малпыткʼытакалгыт	
– лымэвыр аʼтав ыннаны авэръэпыльыт – люнʼпэгчинʼэтыльын рулвэт мэнʼин нэмэ лылянныматэ	
пэнтона эʼтйиву люнʼылгэ рыннин тэнʼытръэч ивнин – кʼоо	
мурык элкʼэтвээмык нэмыкʼэй варкыт пыткʼытакалгыт – нʼинкʼэй ынкъам нʼээккэкʼэй	
аʼмын ивкэ ымы гымнин титэ нъытванат			
ыннʼытэкʼ гиину тытчыгъэн нʼэвыскʼэткʼэй	
путурэк ыннʼатал нымлыкʼэн	
оʼптыма кытъымэтыльын чемыскʼыянвык лялгыттъатынвэты тылельын ыннээн ипэ минʼкри ыʼмнилюльын пыльыльык айгыпы кытрэватыльын выквырмагтыльын пинʼкучитыльын… толяй гыниным эʼмитри нʼэвъэн нэнэнэт	
рулвэт авъеткынка нытвакʼэн лёнʼочыткольын – ыʼръэ нытъирэткукʼин	
– аны аны кʼыгит	
– нэмэ рилпынилюнин пэнтона олыльын ыныкы рулвэт	
– нʼаанкʼэн нʼэвъэнйыръын ятъёлкъалельын ынанъыттъыёча рэнъэлнʼыркын… эплеэн мынэймэвынэт	
амынан пэлятыльын рулвэт кавэты олгъэ диванэты панэна люнʼпэгчинʼэтыльын ракʼэты	
пэнтоым пэтле ети еп авакъока иквъи – ринʼэркыт таннʼынотагты	
гъывэкʼучитэ	
кыминʼыт ымы	
нʼинкʼэгти кʼэйвэ пыткʼытакалгыт	
ыргин ытлыгын – таннʼытан ынкъам… рулвэтынэ лылянныматытвагты танʼавъеткынка нэнапалёмтэлкʼэн пэнто	
кытамчачва элкʼэтвээмыльын мэрынрэкʼэй вэтгавынʼнʼогъэ – морыканʼкʼачагты тылеркыт	
вытку ынкы рулвэт лыленвэнтэти – ылён микынти кытпагченʼо лынʼыркынинэт пэнтона	
ыннʼин чемгъома тэкэм ырыккʼачайпы галягъат покʼыткынэты нылгиниквыкʼин элгыкʼылявыл экъэликыльин ынкъам нʼиннʼэвыскʼэт танʼколё тиркырэгылгыльын	
нʼэвъэнэ нинэнрывинрыкʼинэт эккэт	
ятъёлналгыкъалельын нʼачгынʼкʼач налгынʼойнʼыэлгэкʼатыльын ымы ятъёлналга иʼннычурмэтыльын танʼпальтольын ыплылясапогыльын – ытлён нымлытылякʼэн кʼэйвэ алымы рырывэнрыёттэ нʼалгыл нʼинкʼэгти нывиткʼильэткʼинэт тыляма	
ытри малнʼыроча эленʼитыльыт	
рулвэтынэ кытэкʼэй волвакы льунин ранъав нъэлыльын льулкʼыл нʼэвъэнйыръин	
рулвэт витылкʼиви – минʼкы гэльулин ынкʼэн льулкʼылкʼэй	
титэ	
ныгтинʼкʼин ивльинныльын… «авнатымнʼэгэтайвыка ыʼвэкʼучильын нʼэвыскʼэт» – ымы ыннʼин чимгъугъи рулвэт еп авакъока минʼкы покʼыткынык ырык кʼачайпы галяльын ройыръын	
нэмэ лылянныматэ ынкъам тэкэм ынкы валёмнэн вэтгавъёлгэпы рымнʼылявъё пынʼыл – вакъонвы билетынкалыровымгоркыт ринʼэльыт москвагты самолёта 	
рулвэт витылкʼиви лыленвэнтэти гаглыгэтанэн рэкʼъум нʼан покʼыткын рэлкукин	
кʼылявыл ынкъам нʼэвыскʼэт ганʼэнкʼайма гэлкʼутлинэт ынкъам нʼытонвэты гэлилинэт тагратынвы ивтылкин этажэты	
– рэкʼулым мыткынтэчьэт виталик – пэнтона ынкъам ролватына кʼачайпы галяма иквъи нʼэвъэнйыръын	
– амынан кʼылгэлёгыргын ыммэмы телефонгыпы лёнʼынвэтгава мытынтын… ынкʼэн кʼуликʼул – тынкʼы гивынʼэн	
– вай вай гымнин нʼээккин кʼуликʼул	
– рулвэт кʼутыскʼычети ынкʼоры мэрынрэкʼэй вакъогъэ нэмэ кʼути	
пэнтона энэчгытэты нинэгитэкʼин капчачавыльын валкʼаральын	
– эплеэн нэмыкʼэй мыгитэскʼивынэт – кʼынвэр иквъи рулвэт ынкъам еп очка нʼытонвэты гаглычайвыэʼ	
акваттэнмавыльэты эймэквъи льунин вэтчатвальын нʼэвъэнйыръын	
кылылятаёчгыкʼайчыкойпы нʼэвыскʼэтэ йытонэнат паспортыт ынкъам билетти йылнинэт ыʼвакʼочегты мэнʼин ыʼттъыёчанʼкʼач нытвэтчатвакʼэн ынкʼоры яал нъэли чемоданык кʼача мэнʼкаткынык нывакъотвакʼэнат нʼинкʼэгти	
– гыыт… гыыт – гивынʼэйгыт нʼээккэйгыт	
– рэймэвык нʼиннʼэвыскʼэт пынлёнэн рулвэтынэ	
нʼэвыскʼэтэ пынлыё этъым ыʼръэ ленʼвалёма нинэнтыкʼин эймэвыльын ынкъам вэтгавымгольын оʼравэтльан	
амвыегыргэпы нинэлкылкʼин ыныкы пынлёльын	
вытку мэскʼээкʼын вак лыгимэрынрэкʼэй агагчавка таалгылятэ	
эчги льунин агтынпыкыльэн кʼлявыллыгъоравэтльан люнʼиничгытэтэ итгъи ытръэч лылянныматэ ынкʼоры ынкэкʼэй нэмэ лыленвэтэти	
лылечурмэ рыкалырова рыгйивэннин вэтчатвальын билетынчечьатынвык вальын кʼлявыл гагчыскʼэты выквачьата накʼам аалёмкэгты иквъи – экʼуликэ экʼуликэ	
кʼэглынангэт гым – гывинʼэйгым нʼээккэйгым	
нʼаанкʼэным – гымнин ыʼвэкʼуч	
гытым микигыт	
чамъам виин ратан – кэмаквыргэгыт эʼтки тыгагчавыркын – чывачгынлескʼычатэ нʼэвъэнйыръын	
этъокʼаакʼын вак гакымэнʼыма ынкъам гачемоданма ытлён ынкъам ынин ыʼвэкʼуч рэнʼанʼнʼокэн нʼытонвэты эймэквъэт	
ынкʼоры амэчатгъат… амынан пэлятыльын рулвэт кʼээкʼын ыннэнленʼкы вэтчатваэʼ	
гитэк – нонтымытвакʼэн	
вичу мэллюнʼылгэ нинэнтыкʼин мэйнʼывыргыргын рэлкукин выквыралкойнʼэн танйыръатъё мыгпыкитльэ ынкъам акваттэнмавыльа оʼравэтльата… ынкʼоры тыттэти нʼирэкʼэв этажэты	
пэнто гакоргавлен ыныкы	
элкʼэтвээмыльын нэмнʼолкʼэн амынан вак ынкъам етинэнʼу рулвэт равэтгавымгонʼгъэ	
кытъаткэ валкʼаральа вакъоплыткок пэчайвынэн – ивкэ нʼалвыльэты пэтле мэквэтыркын	
– янор мынтъирэтку – рамыннонʼэты очнэн пэнтона	
кʼээкʼын авъеткынка вагъат	
люур вай – ракʼылкʼыл	
– ръэнут	
– пэнтона пынлёгэтанэн рулвэт	
– тыльунэт ытри – ынан очнэн	
– микынти	
– нʼээкык ынкъам ытлювъёкʼагтэ	
– минʼкы	
– ивтыл	
ятъёлкъалельын	
нʼинкʼэйыльын	
– рэкʼулым	
– итыкым… ытръэч… – ии	
– мэллюнʼэлкыле инэнтыгъи нʼээккэтэ – пыннытвагты иквъи рулвэт	
– ыʼръэ юрэкʼ люнʼэлкыле… кʼутгъи рулвэт	
эймэквъи кʼэргычьэты	
кувлювльульын унмытиркырэльын чемгъотвальын	
накʼам лылет ынинэт тылкʼэргатгъат тиркыкʼымчучьыгйит нъэлык	
эвын гэнивлевръулин эʼквыргъам ынкʼэн йъарат коргаво люнʼылгэ рулвэтынэ	
итыкым тэпэнинэнʼэ нонтымытвакʼэн ытлён	
эчгиым льунин гынмылкин аʼачек джинсыкʼонагльан рэмыннунʼи	
гынмылкинэк лёнʼгагчавыльын нʼаргынойпы тылельын	
«кʼэмиплыткуиʼ омаквъэ» – танʼычьэты гитэнин рулвэтынэ омэчаттыляльын аʼачек	
рыроватгъэ кʼэргычьэпы	
эмкʼэлелвынэ нывэтгавкʼэн «яранʼкʼачагты амнонʼэты мылиркын…» диваныткынык вакъогъэ	
пэнто – элкʼэтвээмыльын гэйылкʼэтлин	
нылгинынʼинкʼин льулкʼылкʼэй – оʼптыма нʼинкʼэй	
еп этэнлелюннʼэкыльин онтымытвагты игыр ныпэракʼэн	
«ыʼмнʼот аʼмын кʼынвэр нэмыкʼэй улвэквъи къалетвыма – рэмыннунʼгъи рулвэт	
– аны яранʼкʼач этъопэл нъынъэлыркын нʼэлвыльык	
нʼэнкуым… кʼэйвэ эты раматанʼын гынмыл тывъё путурэнʼэвыскʼэткʼэй	
кʼэйвэ эты нʼэвыскʼэткʼэй гыныгрээн рэмнунʼэты			
ымы тури тэувэлельынʼэ элкʼэтвээмыльытури кʼынвэр акʼаака рэнъэлнʼытык…» ръэнут лымнʼэ чимгъуу лыгнин рулвэтынэ ыннʼэнъылё рэнʼъатвывакъонвык гэмо	
нивкʼинэт въэнʼгыпы пыкирык отпускымгогъэ ытлён	
априказка аманэлпынрыка	
ытръэч нивын эрмэрык «кʼыпанʼъэвнʼыторкын»	
йъилгынʼит галяк эквэти вездехода нʼалвыльэты – пээчвагъёнрымгогъат чавчыват	
лыгэвиръыльын омавэръыльын	
йымнэнат лыгиплекыт еп нʼэвъэнэ тынэёттэ	
тэнʼэвиръыльын ныкытгэмкʼэн галгэтанʼлялёпарэлен	
амынан гэмэчльупээтлин – тэнʼвытку	
кʼэлюкʼ ыннʼин нивкʼинэт валкʼаральыт амкʼынэргатык гуйгук вама колё гъэкʼимлюлин накʼам тэнʼимыръэнут гэлпылин – энарак ченэтракоттыракʼайык лыгититэепкин тайкыёк	
ярайыръыт вилю нинэлгыкʼинэт самогоныннʼак нэнаяакʼэнат	
ыннʼатал кʼытлыги анʼъачгыргын эʼкʼимлюльэтык	
«эмнунʼкы тырэмэлевы – нымычвынаткʼэн рулвэт	
– ынан юрэкʼ ымы вагыргын раплепаквъа…» эʼлвач тиркыкʼымчучьу нъэлыльын гырголяттыляма тиркытир омынʼ нынъэлкʼин нʼаргынэн эʼквыргъам ванэван кытйъарат кʼэлюкʼ панэна еп ныкʼэвъявъентокʼэн ыʼльыл нʼайгыпы ынкъам нотаскʼэпы минʼкы нʼан кʼувликэ нывытрэткʼин лыгэран эʼлвачын	
иаʼм ылён ытлён эʼлвач гатаранʼлен тэкэмынкы ныкэпэгляваамчормык минʼкыри ымы люнʼэймэвыльыт ынинэт чычеткинэт ынкъам нутэтумгыт нымкыкʼин йъилгынʼит	
нивкʼинэт титэ нʼан лыгитэленъеп ыннʼэнванвык кʼол итгъи ныкитэ нутэскʼын пэглягъэ ынкъам выргыргыэрэтгъи минʼкыри нʼан эвтылягты ынкъам томгатгъэ онмычыкойнʼын эʼмитлён ынкэкʼэй мимлыйыръэтгъи ынкъам томгатгъэ вээм	
оʼравэтльата ынкʼэн натвынʼнʼогъан ныкэпэгляно	
ыннʼатал ыннʼинныкитэ выргыргын кытйъарат нымэйнʼъэв гатвален гавалёмлен рыров гыролмакы	
ынкатагнэпы рэмкын нымкыкʼин гивиткунʼит гъэнкʼэръулин эймэвык торваамэты ивэ этааны ынкы нымытванʼнʼогъат кэльэт	
вытку галяк оʼптытъар тынʼэрэтти титэ оʼравэтльата нантыяатынʼнʼогъан ынкʼэн ныкирит лыгъоравэтльарык нэмэ найъонʼнʼогъан ынкʼэн ваны эʼквыргъам ымы мэнʼин ынкы ныкэпэгляк кʼача лёнранымытванʼа итгъи	
ытръэч гатвален кʼол оʼравэтльан ыннʼин чимгъугъэт нутэтумгыт мэнʼин лёнʼайылгава итгъи кальагты ынкъам ыннʼэнванвык таранʼкы	
кʼутти чавчыват ялгынма эмнунʼкы ганʼалвыльыма эʼлвач маскʼонпынʼ ярачыко гатвата минʼкы гатымнʼэтвальата кʼынур кʼырымэн чавчыв ягна нʼирэннʼэвык кʼол раглынʼано итыльык микын ытръэч кылгынкэн эленʼитти нʼирэкʼэвыным кʼоянʼын – кʼымэк нʼирэкʼликкин	
чинитым этынвэн атъылёкэйъэлгык нъэлгъэт нʼирэкʼликкин мытлынʼэн парол	
мачынан раглынʼа нынʼинкʼин кытвыл гыпильу нъэли	
эʼлвач танчемгъогты нытвакʼэн кʼэлюкʼ нʼинчьэн нʼэвъэн нэмыкʼэй гэйгулетлин ванʼэк ывик гыпильэтык ыныкитым ръэнут нэналвавкʼэн рымигливэвык ынпычьэ нʼэвъэнэ нинэтэнʼнинъэйвыкʼин – кʼнур нʼан гичик ынкъам рыныпъавык ынатэт рырынгиивык ынкъам ракваттэнмавык рэмкыльыт лыги лынʼкы ръэнут вэтгаво гэлгэ кʼляволык рээн лымнʼэ минʼкри вальыт вагыргыт варкыт чавчывэн эʼмитлёнат танʼгэмо микынэ титэеп гаркылямголенат	
нʼирэкʼ эккэт эʼлвачын ынпычьын нʼавъангыпы микыргин нъэлгъэт мынгыткэн амнʼырооткэн ынкъам кʼликкин эленʼитти янра нынымытвакʼэнат гэнʼэлвыльылинэт	
нʼэлвылым эʼлвачын ныгынриткʼин кʼутырык – ынинэт чычеткинэльэ ынкъам нʼирэкʼ таннʼа микыргин кынмалкэн лыгэран кʼонпы нытвакʼэн нʼэлвыльык кʼача	
инъэ тэпэнинэнʼэ кʼонпынʼ ыттъыёл нʼытогъэ ярачыкойпы нʼинчьэн нʼэвъэн пэлянэн ынпычьын нʼэвъэн ёрочыко ыргин ыʼвэкʼуч кʼача	
раглынʼана мачрыровагты тъыттыскʼивнин рынрыё мранʼмынга эʼчуулгын ыттыльын	
тъыттыплыткук эʼчуулгыйыръын лыгъоравэтльанʼава нʼыратагнэты рывиривнин кэркэр рывытрэвнинэт элгыпэральыт льольот ынкъам ывик пиркʼыгъи лётанво	
энмэч ныванма ралкогты люур лылечурмэ льунин ръэнут нʼан аёльатэты вальын мэрынрэкʼэй ынкъам тэнʼэвыргыргыкэ нылекʼин рэпалгоолгынʼкʼачагты вальыт мынгыткэнкылгынкэн вэкʼэнмич урэльу ранмэпы	
тэнʼгитэк ынкʼэн раглынʼана элкылнин мэлкʼынур иʼны	
кытэкʼэй нывилык танʼывъентонвы лыгъоравэтльанʼав мэрынрэкʼэй рымагтэты тылегъи яранʼкʼачагты рэскʼивинэнʼу эймэквъи ёрогты рывэнтынин ынкъам мэрынрэкʼэй иквъи – яракʼачайпы… лейвыркын… иʼны	
– аʼ	
– валёмык ынкʼэн кʼутыскʼычегъи нʼавъангыпы эʼлвач ынкъам рымагтэты амнʼылёйвыка рытык рэскʼивыльын чоттагнатгъэ кʼонайгыпгъэ ынкъам эръэпыгъэ	
авэръэпыплыткок кʼлявол кʼээкʼынукʼэй чемгъотвагты авъеткынка вэтчатвагъэ	
ынкʼоры панэна еп ёрок кʼача вэтчатвама чывачгынлегъэ раглынʼанʼкʼачагты ынкъам вэтгыры иквъи – ынкʼэн кʼырымэн иʼны			
тэвъэл тэкичгытъул ыпатъё кʼыёгынат гымнин лейвыкин имтитэючгыкʼэйчыку	
ыннʼин ивыплыткук янор пылягтыгъэ ынкʼоры йытонэнат лилит къэли ынкъам ричит гаваляма янʼагты вэкʼэтгъи мэнʼкʼо йытонэнат пойгыкʼай ынкъам чаат рытрилнинэт ынкʼэнат тытлыкагыргык кʼача	
ёрочыкойпы пинтыкʼэтыльэ ынпычьэ нʼэвъэнэ энмэч гэчимычвиткулин тэкичгын кʼаматкынык ынкъам чотык кʼача гэтритлин	
этынва пэглиннинэт тъэр тэкичгытъулти нымэпаквъэ кокайпы	
ынкʼоры кʼутгъи пирининэт ымыльо рытэнмавъёттэ ынкъам нʼытогъэ	
эʼлвачына гитэнин чиниткин райыръын – орвыт уттыт вальыт тытлык кʼача нʼаргынонʼкʼач лымнʼэ кʼутти ръэнутэт	
ымыльо яананʼат пэнинэк нытвакʼэнат кытъаткэым кʼол рэпалкʼоолгык минʼкы нʼыркирук гэнумкэвлинэт тэкичгыт льунин унъэлнʼилгыт эномато итыльыт ганпанрэвавленат	
эймэвык орвэты эʼлвачына тэгилигнин нʼыркирчыкун ынкъам чичеквъи ынкы тъарынʼ гэнъэтлин ётваё	
«нэмэкʼун кʼэглынангэт гэнагтолен	» – льулкʼыл ынин челгыръогъэ ынкъам витэтгъи чичевэ мэнʼин гэргыткулин ынин гаймычьык	
кытъаткэым ынкʼэн мэнʼин раглынʼана гатвылен иʼгу энмэч люнʼвытрэтыльын ярак кʼача	
пирик уʼмтигыт нычивмыкʼинэт ынкъам пойгыкʼай ваалык тэючгыкʼэй ынкъам чаат эʼлвач чывачгынлегъэ нʼавъанынʼкʼачагты вэтчатвальыт ярак кʼача ынкъам иквъи – арагтыка тиритгъэ оʼптытъар ыʼлёт – ынкъам кытгынтакватгъэ вэнвыеквэ тульыльин	
льулкʼыл эʼлвачын ганнʼэнапэрален кʼэлюкʼ эмэлкэ нэнтэрмэчьынʼэвын ытлён	
ръэнут ынкы эʼлвачына чимгъуу нинэлгыкʼин эквэтыльэ ярайпы кʼоянʼына ынкъам раглынʼана гэмо ымы чимгъуу люнʼылгыльын	
ытри тэленъеп гэкэвлинэт инʼкʼун ыргин ыʼвэкʼуч гайманʼэн мэчынкы ръэнут атвыка танʼавэтывакʼ минʼкри кʼол ниткʼин нэквэткʼин	
игыр ыргынан тэпэнинэнʼэ танʼавъеткынка напалёмтэлын эквэтыльын этъым ивэ кʼутырык кʼлявылырык кʼырымэнат оʼранʼ тывъёлкʼылтэ чиниткинэт чимгъут ынкъам тэгъенʼыт ымы чычаткэнарыкы ынкъам кʼутти вагыргыт кʼырымэнат лыги лынъёлкʼылтэ кэтльальа – нʼэвыскʼэтэ	
эʼлвач нылекʼин вэнвыеквэ тульыльин	
лыги лынʼкы инʼкʼун нʼоонкʼэн ыннʼатал нинъыкʼин ынкъам накʼам мэченʼъэлеткыльин эʼлвач вэнлыги нымычвынаткʼэн пэтле ынан райъогнэн гынтэвыльын	
«рэкʼъум	» – эмкʼэлелвынэ иквъи ытлён энмэч мэчунтымэвык ынкъам йыкʼытчомгогъэ эʼквыргъам ванэван кытйъарат минʼкри кʼун гырокэнат ыʼлёт нивлыкʼинэт ынкъам гэръэлин ымы агагчавка итык лымнʼэ нʼан этаны тульыльын чимгъуркын инʼкʼун эʼлвач кʼнур кʼонпынʼ кʼырым ныкапчачавын ынкъам кʼырым ныкʼылгилюнинэт тольатъёттэ нʼирэкʼ мачвэт чит кэлваеты ръатчавъёттэ	
эʼлвачым тэнʼвытку алванʼ итгъи ынкъам тульыльэ еп гэмо нинэлгыкʼин ынык вэлеркылельын этынвын ынкʼэната лёнʼгагчавыльын гынтэвыльын яранʼкʼачагты тылек ынкъам еп люнʼыйкʼунтэтэ гитлин	
тульыльуым тэкэмыннʼин гэчимгъулин эʼлвач гитлин ынин йъэлгытомгын кыргыян мэнʼин нутэтумгэ нытвыкʼэн кыргыянвыкʼаё	
кʼэглынангэт ынкʼэн чавчывакʼай чевтъалявыл ынкъам кыквапатъолпэральо гатвален	
кыргыян рулыльу нылгыкʼин – лыгэным эмъыттъымыт ынкъам эмгылгыт	
ытръэчым ынкʼэн эмльук ипэым ытлён ыннʼатал аройвыльо кытъымыльо ниткʼин гыттэльу ынкъам кытгымыльо мэчынкы ынан нъынрулылтэвнин тымнʼалголякʼ мэнʼин микынэ нъымгонэн аʼрэк ынин тэгъенʼ – вэты йыръэтык роолкʼыля гытъэвыльын нанкʼын	
ынан лыги инʼкʼун нутэтумгэ тольыоʼравэтльат ганракʼылкʼылява гэнвэ нымнымгыпы	
кыргыянына тэленъеп гэйгулетлин ынкъам лыги гэтчылин инʼкʼун ымыльо нутэйиквин нʼэгти эмнунʼ – ынкʼэнат нэмыкʼэй эмэлкэ нымытваванвыт лыгэрат мэнʼкʼо мэнʼин аʼкʼанвынʼ	
кʼэглынангэт ылён микынэым ытлён ынкʼо нъынвынин мэнʼкʼо ытлён кʼонпынʼ лейвыркын чиниттэгъенʼэ		
«гым чинит этынвэгым	» – ыннʼин кʼонпынʼ нычимгъукʼин ытлён титэ минʼкри нытульыскʼивкʼин	
кыргыян нытэйнʼэткʼин маскʼонпынʼ тольатъё роолкʼыля алымы ракʼгыпы лёнʼнʼъольын ынин гатвален нʼэлвыл гынрэтъё эккэтэ ынкъам кʼутырык	
чинитым ытлён маскʼонпынʼ ляйвынвык гатвата – рамкыеквэйпы тольатынво ръэнут чачальын	
ымыльорык лыги ытлён тульыльын – въэнʼваамыльа талва таннʼыгнотатагнэты	
нʼинкʼэю вама кыргыян кʼол гитлин гэруучвэннʼылин пытлякʼ ыннʼин гэчимгъулин чинит	
ынан йымнэн иʼгнэлгын ынкъам каарачыко пиркʼыгъи атчыгъэ	
титэым нʼаргын вальыт нымтумгыт ымыльо рэскʼиквъэт пинтыкʼэтгъи рырыткунин эноматъё рэпалкʼоолгын мэнʼкʼокэн нʼыркэрчыкойпы йытонэн тэвъэл	
нʼинкʼэе румкэвнин тольатъё каарачыко минʼкыри ынкʼоры оʼптытъар ыʼлёнʼэт винвэ нылкʼыткʼин ронво тольатъё	
ынкʼэн тольатгыргын микынэ люнʼэлкыле гэнтылин ынкъам тульыльэтык кʼынвэр гэтэнʼкэвлин кыргыян… энмэч гэтэнʼвытрэтлинэт йъытэгнык вальыт нʼэгти титэ эʼлвачына льунин ыʼттъыёча ръэнут уунъынтыльын ынкъам ытлён йыкʼытчомгогъэ тылек	
ынинэт тигыт онъалгыналгыпагтылгыёттэ нитъытылекʼинэт ынкъам ыʼттъыёча тылельын пэтле танʼвытрынʼнʼогъэ – ныппылюкʼин нымайкыкʼэн иʼгнэлгэвиръыльын	
«такамытлён кыргыян» – эмкʼэлелвынэ иквъи эʼлвач	
кыргыянына нэнаяакʼэнат эʼгналгэпы тайкыёттэ эвиръыт	
нʼэвъэнэ нинэнникʼинэт ыныкы эвиръыт эʼгналгэпы – иръын кʼонагтэ къэли ынкъам ымы плекыт	
накʼам эръэты яаленʼкʼач тэкэм рэчетынвык гэннилин иʼгин налгынʼойнʼын	
ынкʼэнат йыпык эвиръыт ытлён тылвыиʼну ныпэранʼнʼокʼэн нэкэм титэ нылекʼин рымынгылгав нʼан пэкʼыткутэ нʼан тыттанма иʼннускʼык минʼкы ытлён микынэ аʼкʼайъонʼ аʼкʼалвынʼ	
эʼлвачына ыʼттъыёча кытгынта тылельын нинэльукʼин – кʼол ниткʼин нытаалгыляткʼн микынэ панэна еп люнльутэ нинэнтыкʼин ынык вэлеркылельын	
ытлён нытаалгыляткʼэн этъым амайылгавык ракʼэты – вай ръэнут юрэкʼ ынык рэминринэннʼыркын кʼэлюкʼ ыннʼин нычимгъукʼинэт лыгъоравэтльат эвын нʼаргынэн мыгкэльэльын	
ыннʼин эвын гитэ танʼымыльо тылельыт кʼувликэ гэрэкʼэ танʼавэтывакʼ гайылгыпкэра гачемгъокамаграта	
яачы таалгылятынʼнʼок кыргыянына ывэкгыпы элкылнин ынык инэнпыткэвыльын микын нʼан гэтаткогыргын	
титэым таалгылятгъэ кʼэглынангэт льунин вай мэнʼин ынин вэнвыеквэ тылеркын ынкъам кытэ нывилгъи чечавынво эты кʼэйвэ мэнʼин вэлеркылеркын	
титэым элкылнин ынык яачы тылельын йъэлгытомгын эʼлвач иничгытэтгъи ынкъам оʼранʼ иквъи «ээ	» ынкʼоры эмкʼэлелвынэ «вэлеркылеркын… малгапойгыкʼайма…» – ынкъам йыкʼытчомгогъэ кʼээкʼын рыроватынво ынык валяркыляльэпы	
– кʼынвииил	
– ынкы яачы тылельын кʼулильэтгъи мачаймавма кыргыянэты	
кыргыянына пытлякʼ лёнʼвалёма нинэнтыкʼин кʼолентольын эʼлвач ипэ танʼэтъо йыкʼытчомгогъэ кытгынтытыляк кʼэтэв ыʼльыл кʼэйвэ энмэч тиркытир колё ныгытлягнаткʼэн еп элгыкыльин ынкъам люнʼунрэпэтыльын гынтэвыльын	
кʼол ниткʼин кыргыян ныпакʼыткомгокʼэн кынмал гытката ынкъам мынга ынкъам танʼэтъо иʼгмил ныпэранʼнʼокʼэн ыннʼин кытгынтаттыляк	
йыкʼытчома тынэё эръэты эʼгналгынʼойнʼын нытанʼъэвытляткʼэн ынкъам аʼрэткочьо люнʼитыльын гынтавыльэты мэнʼин вэты нырэйкʼунтэннʼыкʼин эʼлвачгыпы	
нʼоонкʼэнынаым ергык нъэлык кʼымэк йъонэн кыргыян	
– аны кʼынвил	
– нэмэ кʼолентогъэ эʼлвач эʼквыргъам кыргыян вэлер ымы ночыткогъан	
титэ нʼан вэлеркылельэ йъонʼнʼонэн гынтэвыльын нэмэ эркыпмаёлгын ягна вагъэ ынкʼоры – эркыпнʼай	
ынкы кыргыян тыттатымгогъэ ынкъам нэмэ пэкʼыткутэ нъэлгъи пэтлекʼэй йыкʼунтэтгъи пэлянэн эʼлвач… панэна эйъыкэ нытвакʼэн нʼаргынэн нъэкʼэгниткʼин тылельыт ынкы къэлитвыгъэт натваалынат къэлит эмтэткынык гыргоча	
ыннʼатал нытэнтымгэткʼин ынкы амынан кʼаврыткатыльын гыткаенʼкы тылельин ыʼльыл танʼвалёмынʼ гыролмакы	
титэ тэркамэчатгъэ нʼэйык йъэлгытомга найъон ватыркаваамвалмыгыргын эʼквыргъам ынкʼэн гыройъэлгык нʼаргынэн ныкʼэргаткʼэн ынкъам ытри лымнʼэ мэскʼээкʼын тылегъэт	
кыргыянына вэты люнʼынэймэвэ нинэнтыкʼин эʼлвач	
кʼынвэр эʼлвач кʼолентогъэ – кыргыянвыкʼай	
мынынвил нʼутку мыныткив	
ытри нывилгъэт амъянра рыров	
йылкʼынʼнʼок рэлюуръугъэт кʼол тольатъё тэкичгэ	
ыʼлюгъэт мимлык пууръу ынкъам атчьатгъат ыʼлыткынык люнчимгъутэ вай ринэнкʼитэннʼыт – ыргин омавэръыт люнʼиткʼыевыльыт алымы ымъылёнʼэт гакытгынтытыляленат оʼравэтльат	
инъэ кʼлявылтэ мыгэчгъэт мачкынмал ынкъам ыннʼин авъеткынка рымагтэты кытгынтакватгъат	
ыʼттъыёл эквэтгъи кыргыян чиниткин яранʼкʼачагты – вилюнʼэйык рымагтэты	
ытлён нытакʼэн маёлгыткоеквэ пэтле пэлянво эʼлвач мэнʼин гэлгиръэлин вэлеркылек ынык нычимгъукʼин кыргыян	
гынонъылё ыргынан найъон мотлыгытгын	
нивкʼинэт ынкʼэн гытгык гамаравленат таннʼыт ынкъам лыгъоравэтльат гырокы титэ еп гатэнытвален гытгын	
тымъёйпы ынкъам атынвыёйпы гэнмутлевлин гытгын ынкʼэната кʼэйвэ эмэйынʼкыльин ыннʼин гэтэныннынлин	
тиркытир оʼптыма ыʼттъыёлкэн ыʼлёк колё ныкʼэргаткʼэн ынкъам эʼлвач ампэляк ярак лылейпичгыт каргыльыт еп инъэ акавкэтынʼнʼогъэ чымъятык лылет ынкъам ынан малечьата рытынʼнʼонэнат пучьэчурмэ ынкʼэнат	
ынкʼэната йъарат лёнʼыйкʼытчота этынʼнʼогъэ ытлён	
ынан паанэн райъонʼык кыргыян эʼквыргъам панэна вытрэтыйгут нинэнтыкʼин	
«ылён иаʼм тырайъонʼыркын	
– ыннʼин нэмэ чимгъугъи ытлён льома ыʼттъыёча ныппылюкʼин ывиккʼэй	
– ытлён танымчанʼынво	
минʼкри	
ымыльоморэ мури ыннаны вальыморэ кытъаткэым тульэтык танʼэтъо чычеткинэльин – ынкʼэн лыги колё нытайынʼкʼэн… вэчьым иткэк тольатъё ынкъам маччачайвык тульыльын «кʼэйъигыкʼэвытрын»			»	
ыннʼин чемгъотвама ытлён ръэнут вай выргыргэтгъи ыʼттъыёча ынык	
эʼлвачына маленэнат челгатыльыт лылет ынкъам ытлён тэнʼгитэткугъи	
ынан льунинэт мачмранʼ вэнвэпы кыргыянын пыкʼарчыкойпы выргыргыринʼэльыт рэвымрэвыт эʼмитлёнырык нэчвигъэн чимгъун эʼлвачын эʼквыргъам нэнъурээтын оʼравэтльэн турчимгъун ыннʼот вальын «чеэкэй нымытваркыт рэвымрэвыт ымы лыгэн ыннанпыкʼаргыпы тэйнʼэтыркыт муриым…» – выентогъэ ытлён мачмайынʼкы	
ынкыым кыргыянына гармагтылен нʼэгны ынкъам ытлён эвытрыкэ гэнъэтлин эчгойгэпы гатален	
эʼлвачым чемгъонʼнʼогъэ «мырэкʼыркын	
мэлкʼырымэвын мыйъон ытлён… кʼэглынангэт экэвкыльигым нʼаргын вак ынкъам люнльутэ тынтыркын нʼаргынэн	
кыргыянын лылет люнтъыле ытлён мыкынʼгатвата нʼаргын – гэкэвлин»	
мэскʼээкʼын нывэлытвак ыннанванвык эʼлвач мэрынрэкʼэй танʼвэтгыры чывачгынлегъэ ынкъам чейвыгъи анʼкʼачормынʼкʼачагты ныкэпэглягты яранʼкʼачагты минʼкы ытлён нъатчаркын нʼэвъэнырык раглынʼана ынкъам кʼоянʼына	
ынан игыр аʼкʼайъонʼ кыргыян – кʼырымэвын	
эʼлвач лёнʼгагчавыльын тылек	
паак вэлеркылек ытлён танчемгъонʼ нъэли тымнʼалголякʼ ръэнут чимгъуу ынан гэтчылин ымы кыргыян	
«микынэ рэнымчевнин тульыльэтыльын кыргыян	
мэлкʼырымэвын	
ымы гымнан тылвавын	
накʼам иаʼм тывэлеркылегъэн	» – тэнʼимыръэчимгъун парэё ыныглевтычыку гэнъэтлин экъэликэлевтычыку игыр имтину пойгыкʼайык ынкъам тигык рээн итыльын	
кыргыяным ынкы титэ люнльутэ рыннин вэлеркылельын чимгъугъи «эʼмитлён ытлён	
эви лывавынʼнʼогъэ орапэлятгъэ	
читым алымы эʼлвач нытъивкʼин кʼэйвэ алымы маскʼонпынʼ рачыко варкын»	
кыргыян тыттэтгъи иквынʼэйык мэнʼкʼо тэнʼгитэнин яаё ынан тылян кытъаткэым эʼлвач минʼкы люнʼвытрэтыльын	
«мырэкʼыркын	
иʼам паагъэ вэлеркылек накʼамвэлер нъинивыркын	
вэчьым рэкʼи…» – кʼолентогъэ кыргыян	
ытлён нʼайыткынык вакъогъэ эгъянвык ынкъам качьарэты выентогъэ	
лымнʼэ мэскʼээкʼын чемгъотвагъэ «ныватгъэ	
вэчьым минʼкы пиркʼыгъи инʼкʼун ыныкит тыранватгъа нинэпирискʼычетын	
эналваквъэ йъок тэмъюнʼэ инэрэнтынʼыркын	
ытръэскʼуным ыннʼин иткыльин – эʼлвач эйгулеткыльин тэмъюнʼыткук ытлён ныкэтгукʼин»	
кʼынвэрэвын кыргыян тэгрэтгъи нʼайгыпы энарэрымгонво эʼлвач кʼырымэн эчвэчьын	
«вэчьым рэкʼи	» – ынкъам кытгынта нъэли вэнвыеквэ йъэлгытомгэн	
нʼоонкʼэным чывэптыыʼлёнʼэт люнʼыйкʼунтэтыльын – ынинэт лылет мэлкʼынур энмэчевын гэпыгтылинэт эʼлвачына малечьата нинэнтыкʼинэт	
тэкэм тиркытир йъык амэчатычьата гэтынʼнʼолен ынкъам гамачыгтыйгыръолен	
кʼынвэр тиркытир йъылыку эвытрыкэ нъэлгъи ынык пууръу ръачелгыпэральын кувлюкычьын нывиилвытрэткʼин гыргол	
эʼквыргъам гыроръольын нʼаргынэн нытанʼкʼэргаткʼэн	
эʼлвач нытгымэткʼин апъолтыкэгты ръэтгыпы тылек ытръэчым тэнʼвэнлыги кʼол ванвык кʼанъявнолгэпы тыляма итъунтэтгъи ынкъам пэкʼэтатгъэ ралегъэ эвтылягты эркыпкʼанъявчыкогты	
ыныкит нʼан мранʼгыткалгын арынʼкытка нъитын выквычыко этаны ивтыл нъирын оʼравэтльан ынкъам нъыкэгытрэтгъэн	
рынʼкытыльа гытката аʼрэнэн увик кʼанъявтолгык	
эʼлвач янор тальолкʼынʼэты кынʼэтгъи	
рэтинʼугнʼынин гыткакʼач выквык рынʼкытыльын лывавнэн ытръэч эмтъыле кʼолентогъэ ынкъам… чемгъонтымнʼэквъэ	
мыгэчгъи эʼлвач нʼачгывэкэткынык арычгытвагты	
гыткалгын рынʼкытыльын выквык нэгрыптъылкʼэн энмэчевын мэлымлельын	
кыргыяным микынэ гавэнвэпылен эʼлвач пыкиргъи ынкы минʼкы гакʼонпынʼавлен раквачальын	
эчги ынан льунин эʼлвач янор тагъенчагъэ ынкʼоры кʼолентогъэ – нырэкʼигыт ынкы	
эʼлвач валёмык кʼуликʼул лявтынгырголяквъэ ынкъам ынан рыкалыровнэн чиниткин гыткалгын	
кыргыяным энмэч ыныкы нытэгрэткʼин – мэрынрэкʼэй чаатъеквэ вотъё рэкʼык гыргол	
йъокым эʼлвач эвынʼнʼогъэ – како како мэй	
рэкʼи	
– эчгиым чичеквъи моонэн эʼлвач выквэпы рывантовык мэткиит кʼол выквыйнʼын рырултэннин эʼмилёната гаталялен гыткалгын	
рырултэтыплыткук выквыт кыргыянына чааннэн эʼлвач оʼмрыпэрэнэн чаат ынкъам элвэтинʼэтэ моонэн тинʼук гырголягты эʼлвач	
ганоратвавлен рыгырголявык	
титэым ытри гыргол нъэлгъэт кыргыян лыгэн ынкы арычгатгъэ ыʼлыткынык ынкъам оратвагъэ выентогыргын рыплепавык тылюнтымэвэ итгъи	
мэскʼээкʼын вак мэчылкʼутгъи нʼырапычга эймэквъи эʼлвачына рылининэт ынинэт кʼонагтэ мутлыткʼыевыльыт		 «эʼткинʼ колё» – эмкʼэлелвынэ иквъи кыргыян оʼранʼым – тэгыткынык тырэтрилгыт тыръэмэтгыт гыныграгты	
эʼлвач танʼавъеткынка нытвакʼэн	
кыргыянынаым рывиривнинэт тигыт эʼлвачына эмтэёттэ эмрэтрилнʼэ ынкаткынык раквачальын	
нʼоонкʼэным панэна еп лылянныматэты авъеткынка нытвакʼэн	
горатвален ыннʼин вак	
кʼынвэр мэрынрэкʼэй эʼквыргъам танчечавынʼ иквъи – ыннʼэ эвнъээʼткэ	
авъеткынка нытвакʼэнат ытри амынан кʼыннʼатгыргын эʼлвачын гавалёма	
кыргыянына унмыейвэчу рытчынин эʼлвач чемгъонʼнʼогъэ «ыннʼатал тотъэты вальын	
рэкʼъум вэлеркылегъи	
танымчанʼынво гым минʼкри	
игырым…» кыргыян вакъогъэ йъэлгытомгык кʼача	
«авнарагтыка	» – чит рамнʼылёгнʼынэн ынан эʼлвач пууръуымиквъи – иамʼ яранʼкʼачагты гэлийгыт	
– лылет гатъылынʼнʼоленат – мэткиит очыткогъэ эʼлвач ынкʼоры оʼптыкʼаакʼын вак – нʼутку кʼэнапэлягэ кʼэнанмыгэ… кʼыгтыгынат гымнинэт нʼэвъэнти ынкъам… кʼэнантэнмаквыткы кʼолевагыргэты… ыннʼэ апэляка ытри раглынʼа нанкʼыльын – авъеткынка нъэли ынкъам нэмэ малчемгъонтымнʼэквъэ	
кыргыянына танʼавъеткынка палёмтэлнэн эʼлвач илюльыкэ вакъотвагты ынкʼоры ытлён чемгъотвагты мачлявтынгырголяквъэ ынкъам гитэнинэт чымче вальыт нʼэйыт	
гитэнинэт нʼэйыт эʼмитлёнырык нытанʼынпэравкʼэн нутэнут	
танʼамалванʼ вальыт ынкʼэнат нʼэйыт	
«этаны ыннʼин гэриннʼылин тэнантомгынʼ – чимгъугъи кыргыян	
– ымы вай мури гым ынкъам эʼлвач нэмыкʼэй амалванʼ вальыморэ	
ытлён нымэйынʼкʼин ныкэтгукʼин гымым ныппылюйгым кʼупкʼыльигым	
гым тольыоʼравэтльайгым ытлёным этульыкыльин	
ытлён ярачыко пэнин вальын гымым кʼонпынʼ гэлейвэ…» ыннʼин чемгъотвама ынан гитэнин эʼлвач ынкъам витыскʼычетгъи льук эмутлыкэ нъэлыльын ынин льулкʼыл	
«въигъи	» – чимгъугъи кыргыян эʼквыргъам ынкы люур вай вытрытвальэн лылечурмыт виврэгъэт ынкъам кыргыян чичеквъи аёльытваркын	
«пагченʼгыргын ръэнут ынан чимгъуу лынʼыркынин	
въэгыргын ынкъам гырголятгыргын эʼэʼгты – нʼэнри нивкʼинэт лыгъоравэтльат минʼкы ымыльо качьарэты ганымытвата	
лымэвыр ытръэч йылкʼэтгъи				» кыргыянына чимгъуу лыгнин ымы чиниткин вагыргын люур вай тэнʼвытку кʼымэк нʼирэкʼлигче эленʼитыльу ченэтывэкэгты аʼкʼачемгъонʼнʼогъэ аʼнкʼатынʼнʼогъэ	
энмэчевын ынан люур вай чичевнин чиниткин аʼкʼалтатгыргын тармачьынʼгыргын йъэлгытомгэты мэнʼин игыр раквачальын арычгытваркын ыныггыткак кʼача	
«эви ынкʼэн игыр танʼытвынʼ ыныкы		
вииным ытлён чемгъонтымнʼэвэты вама…» – ыннʼин чемгъотвагты кыргыянына пиринин пойгыкʼай… кыргыянына тэнʼыркыленин вэтгав эʼлвачын рэквэтэвнин ытлён ыʼттъыётльарыкы гырголягты	
ынкʼэн кʼырымэн тагэннʼатгыргын ынкʼэн ипэ вагырга рывэтгыльавъё	
ынкʼэн ипэ лываквыргын итык инъэтичгу чычаткэнальэты титэ гыт ручеквъи	
титэ гыт гэкэвигыт танʼымыльо вагыргыт чинит рыкытвылевык… ынкʼэн ваны минʼкы гараквачален оʼравэтльан нʼоткатагнэты натвыркын эʼлвачьеначо	
лейвыльыт ынкʼо ивыркыт инʼкʼун ынкы мэлгынвыкэн ванвэпы  минʼкы гэнылвэтлин эʼлвач кʼонпынʼ ныкʼэргаткʼэн ынкачыкойпы кʼынур тиркыкʼымчучьын ныкʼэргаткʼэн нывъентыкʼин	
танʼгэмо ымы микынэ иаʼм ыннʼин ваннʼнʼогъэ	
ытръэч ыннэнъют яатльат вэтгыры ивыркыт энмэн ынкʼэн кʼымчучьын – нытуркʼин вагыргын чавчывэн ыннʼэнванвык мэнʼкʼо ытлён лыгитэленъеп йъык гэнъэтлин ыʼттъыётльарыкы гэквэтлин	
лейвыльыт ынкʼо оʼравэтльат тэнʼэвын гэнвиле ынкы мэлгынвык кʼача – энангнэнтынво		 … кыргыянына въильын гыролмакы выквытрэлнэн оʼптытъар пыръёттэ гитленʼуттэ энатрынэн	
рытрилнинэт гэтлянʼыткынык этчывыквыт инʼкʼун въильын эвнэнрэкʼэвкэ ыʼнынтын нʼаргыночьа	
ынкʼоры кыргыян нэмэ вакъогъэ лыгэн ыʼлыткынык	
ынкъам вай ынкэкʼэй вытрэтгъи вагыргын титэ кʼынур тэнʼуйнʼэ гэнъэле ымы ыннэн оʼравэтльан танʼамгынан гапэлята гыролмакы	
танʼамгынан	
ынкʼэн кʼынур тэгилгыгнин кыргыянына ытлён игыр пэлятык кʼувликэ нутэк	
танʼкʼэглынангэт ытлён гагтыпыннавлен рыпэт гэмэчкулюмкэтлин кʼэнʼъаёгты	
накʼам гагтыйгыръолен катгонʼ гэйъэтлин ыʼлыткынтагнэты	
мэскʼээкʼын вак ытлён тыттэтгъи маёлгык нэмэ тэгрэтгъи ынкъам чейвытылегъи ныкэпэглянʼкʼачагты	
энмэч волкʼытвэнʼнʼок пыкиргъи ярак эʼлвачын	
рэскʼивык авъеткынка кʼамэтвагъэ ынкъам йылкʼэтгъи	
вытку кыевык эʼйнʼэвнинэт кʼоянʼ ытри раглынʼа гыпильэтыльыт рэлку ынкъам ивнинэт – ватыркаваамвалмыгыргык тыпэлян ытлён	
эргатык гэкэнʼэ мытрайъонʼын	
эвиръыт ынан яаёлкʼылтэ кʼынтэнмаквыткы	
пыкиргъэт ытри еп ыʼлё	
нуттытурэгъэн въильын ынкъам намгон рытэнмавык элвэльин вагыргэты	
янор нананкʼынтогъан нэмутлытвыгъэн натагмален	
нэчвинэт мынгыкэн ынкъам гытгакэн рытрэт	
нанавэръэпатын турэвиръэ	
нэтрилын оттыткынык	
кыргыянына рыюнэвнинэт уттыт нэнылвэтын эʼлвач	
танʼымыльо плепы гэнлелин кʼэлюкʼ чавчыват нивкʼинэт энмэн въильын кʼолеванвык ныйкʼынъэлкʼин – кытвыл вэты ытлён рылватъёлкʼыл	
тэкэмыннʼин нэнтыгъэн егтэлыльэ	
ынкʼоры ыргынан нэймитынэт гаканʼкʼаат нэнвэннʼынэт чымкʼык тэкичгын напатын гынульын нанлывэкавын ынкъам напэлян мэлгынвык кʼача	
«ыннʼотым вай – кʼонпынʼакватгъэ эʼлвач – чимгъугъи кыргыян	
– эты кʼэйвэ кʼэглынангэт эквэтгъи нʼан кʼэлелвын въильин кʼээкʼын кʼликкин гивинʼиннʼит рэтлепыткугъэ гырголяйпы ынкъам ынкʼэнына рэльуркынинэт мэнʼин чычаткэнальэпы рэтинэнъэкʼэнʼыркын вагыргык – рэтэмъюнʼыткуркын рэтульэтыркын ръэкʼэлтэтыркын имырэкʼык	
кʼэйвэ эты тырайылгавынʼнʼогъа игыр тульэтык лымэвыр рымагтэты имырэкʼык тырэпириткуркын	
вэчьым кʼэлелвын въильин катгонʼ вальын чинит въильык…» – ыннʼин чемгъотвама кыргыян лявтынгырголяквъэ гитэнин йъын кʼынур нʼан ынан гэрэлкылнʼэ очыткогыргыт ымыльо ынкʼэнат мальакʼанръачнʼытовынʼ вальык пынлёёк	
тэкэм ынкы люур вай тиркытир уʼрэквъи йъылыкойпы энанкʼэргаквъэ льулкʼылык кыргыянын ынкъам ымыльо гыролмакы нутэйиквик ымы агтыйгыка нъэли	
– тэнʼгыйивкʼэв кʼонпынʼакватыльэн – мэрынрэкʼэй эʼквыргъам танʼвалёгмэч кʼутырык иквъи кыргыян	
раглынʼа ынкъам кʼоянʼ авъеткынка левтынилюгъэт ыргинэт льулкʼылти нэмыкʼэй ганкʼэргавленат гырокэнат номкʼэнат тиркыкʼымчучьэ	
оʼравэтльат тэнмавымгогъат акватынво ярагты	
кыргыян ытри раглынʼа ыннанорва эквэтгъэт вилюнʼэйык рымагтэты кʼоянʼым ныватгъэ ныкэпэглягты минʼкы ыныгрээн нымытвамгогъэ кʼол чавчыв мэнʼин нъэлгъи ыʼвэкʼучину ынкъам этынво нʼэлвыльык эʼлвачын	
нʼэргэрык раглынʼа кыминʼэтгъи нʼинкʼэй гъурэтлин	
ынан ынкъам кыргыянына нэныннэтын эʼлваскʼайыно	
амаравкэваратэн тааʼкойӈын	
йъйыӄык ныӄэлпэратӄэн вытэчгытрыӄэргыльын йыӈэттэт	
мыкыӈ нывытрэтӄин челгатвытрыльо ынӄорыым вытэчгытрыльо	
ынӄорыым ныӄэргавыӈоӄэн нычелгъав	
ыʼльыле ыннаны гэнниӈэвлин аэродром элгыкъалейпыгъат пылвынтымытӄыёчгыт эвыр оттыраӄагтэ ыʼльыл нэмыӄэй ӄынур амалваӈ нынъэлӄин нычелгатӄэн нывытэчгытратӄэн	
аэродромык рымагты нувпэраӄэн гытгын пытӄы рымагты нывытрэтӄинэт маёлгыт	
ынӈытэӄ наӄам чит гакыткытръолен маёлгэпы гапыльыльатыӈоленат вээмӄэгти ыʼльыл гатылгыӈӈолен гытгын энмэч уйӈэ эгилкэ гэнъэтлин	
люур нэмэ маччьачаӈатыӈогъэ энмэч ӈыронъылёк лёӈпаата пиӈэтык ӄынур нэмэ льэлеӈръугъи эʼквыргаым гытгын ӄонпы гапаален ӄитык	
гатылгыӈӈолен гытгын энмэч уйӈэ эгилкэ гэнъэтлин	
люур нэмэ маччьачаӈатыӈогъэ энмэч ӈыронъылёк лёӈпаата пиӈэтык ӄынур нэмэ льэлеӈръугъи эʼквыргаым гытгын ӄонпы гапаален ӄитык	
гамгаярак оʼравэтльат энмэч гэйылӄэтлинэт ытръэч ыннанрак нымэйӈъэв нынныльык аэровокзалык панэна нынлетӄин ээк	
тытлык ӄача нытвэтчатваӄэнат ӈирэӄ оʼравэтльат риӈэнэӈэткульын савин ынкъам ыʼттъувги — йыӈаё	
ынан энмэч тэленъеп нэнъатчаӄэн танрэӈаӈ вальын ыʼлёӈэт	
ынӄэн мэсӄупӄыльын лыгъоравэтльан ӄорагынрэтавэръыльын	
ытлён нивӄин пэтле нэмэ рэпиӈэръугъэ	
мэлӄырым — татлыгнэн савинына	
игыр вэтыӄун мытрэриӈэгъэ	
пэтле рэпиӈэръугъэ	
нымэйӈъэв	
нъэлгъи эʼквыргаым ынан лыги ӄорагынрэтыльыт мачванэван нылганэнат ӈаргынэнатватык	
ыʼттъувги нэмэ лылепыткугъи гырголягты ынкъам татлыӈыткогъэ мэлӄырым нымэйӈъэв ныпиӈэръугъэн	
киткит пиӈэпиӈ мурык айылгыкэгты вальын	
вэнлыги игыр мытрэриӈэгъэ	
мачоратвагъат ытри авъеткынка вэтчатвак гэтама таӈпэрайыӈаттат	
ӄынур амалваӈ вальыт кыргычьыт ныймэтваӄэнат йъык ынкъам ыргин выргыргын ӄынур нэрэтӄин гырголяйпы нотасӄэты	
выргыргэтыркын — иквъи ыʼттъувги	
ынӄэн кытыйгын выялятыркын	
ӄэйвэ кытыйгын — вэтгыры вагъэ ыʼттъувги ынкъам танӈыткогты иквъи — мурык тэленъеп нивӄинэт гым еп ӈинӄэю вама ыныкит эвыр нымэйӈъэв выёпчак ӈирэнрылгэ гынан лыги	
эʼквыргаым ынкы мури еп ныппылюмури	
пэтле алваӈ рэнъэлгъэ	
эʼквыргаым ынкы мури еп ныппылюмури	
игырым	
игыр ӄырым — татлыӈыткогъэ ыʼттъувги	
ӈаргынэн тэӈэвыргыргыкэ нытваӄэн	
тэӈэнвыргыргэвкэ вама — нывэтгавӄэн савин — ӄынур таӈымыльо амалваӈ нъэлыркын	
ӄынур лымӈэ ымнутэйиквик игыр таӈымыльо йылӄэтыркыт ӄынур ымнутэйиквик тэӈуйӈэ имыръэнут ытръэч ӄынур амыргынан ӈотӄэнат оттыраӄагтэ эвыр ыʼльылти ынкъам йыӈэттэт	
эʼквыргаым еп эплыткукэ савинына чиниткин вэтгав люур мэӈӄо навалёмгъан ыʼттъин тавтав	
аплёратвака маёлгыеквэ вытрэтгъи магляльын ынӄоры тагратыӈогъэ	
ынан гыролмакы танэн гытгын вэтгыры чывинин аэродром ынкъам чекавэтываӄ нывилгъи орааканлятыльык ярак ӄача	
ынӄоры торвалёма ыʼттъин тавтав ӈытоӈӈогъат оʼравэтльат ягнанво вулӄытвипыкитльэт рэмкыльыт	
ыргынан накамлелтагъан ынин оргоор	
орвэпы ӄутгъи эквынпыначгын ытлён ӄынур колё мэпэӈъивэтыльын	
лелют рилвыт ынкъам лыляргыт ынин гъаӈойпыленат	
ытлён ӄъэлитвыгъи ынкъам ынкы нэльугъэн оʼравэтльата ынин илгыкырвир ӄынур нэмыӄэй аʼнойпыльын	
ынпыначгын гатаӈавэръэпылен ӄынур крычмыма	
ынык ныркувӄэн лымгиръын ӄораналгэн яалеӈӄач нилгиӄэтӄин имчьэчукин нэлгын (пэнаӄалгын) ынпыначгык гыткак торпанраӄонагтэ ынкъам чечот	
ынӈин вальыт эвиръыт атымӈэйпыка нынтыӄинэт	
ынӄэната таӈалкылыӈ энмэн ынпыначгын раӄэты энаача гаторавэръэпылен	
ивкэ еттык ынан гаглеты пынлёнэнат мэчынкы гымнан игыр трэльуӈын ыʼттъувги ӄэйвэ этлы ытлён еп эриӈэкыльин	
еп ытлён эриӈэкыльин — татлыгнэн чинит ыʼттъувгинэ	
ынӄэн колё нымэлӄин — иквъи ынпыначгын мырковъентогъэ ынкъам рамынноӈэты мынгаймэтыӈонэнат ыныкорвык камлелтаткольыт оʼравэтльат	
йыӄӄайым — ныпытӄивӄин ытлён — гым нычимгъуйгым вэчьым ытлён энмэч риӈэгъи	
гымнин нынны гэмавъе	
гымнан трэльуӈыркын ыʼттъувги	
ӄиквыткы энмэн ытлён рэльуӈыркынин гэмавъена нымытвальа колхозык эргыръон	
мынльувылгымык тумгигыт гэмавъей	
гым вай ыʼттувйигым	
тэленъепкин ымыльорык лыги лынъё ваӈӄыттамэнӈыльын гэмавъе тэленъеп нытумгыльэтӄин гынниӈӈыттыльык мэмылына	
ытри гэтумгэ таӈыннаны вальыт	
янорым ытри ачгыта нынымытваӄэнат	
чамаым ыргынан вэты ыʼлгу нылгыӄин тамэнӈатгыргын йъаратым ваӈӄыттамэнӈатгыргын	
ӈыроӄавыкым тэленъеп ытри гэӈэквъилинэт	
гэмавъена чинит гэнмэйӈэвлин экык мэмылынаым — ӈээкык	
ӈыраӄавыкым	
ӈутку ытри амалваӈ нъэлгъэт	
гэмавъе амӄынъычо нывакъотваӄэн ярак ытлён кытэ ныльуӄин нымытвальа	
ытлён ӄонпы миӈкыри ванэван нылӄытын нымнымгыпы	
пууръу мэмыл ӄонпы ныӄиврильэтӄин лымынкы вак пэнин ытлён миӈкыри аʼйӈавъё ынкъам ытлён эвын лымынкы нытваӄэн ымы энаальык ымы полярнык станцияк ымыым йъарат ыяа нымытвальык чычеткинэк	
чамаым гэмавъе пэнин авъеткынка вальын мэмылым ӄонпы ныпычвэтгавӄэн	
эʼквыргаым ынӄэнат алваӈ вагыргыт нэнанъомравыткоӄэнат тантомгыльатгыргэты	
ваӈӄыттамэнӈатгыргын — нитчыӄин мигчир ныкимыӄин	
таӈычьыгыргын титэ ачгыта нывакъотваӄэн тумгытум амымӈылтэлльан	
гэмавъе амрапалёмтэлӈыльын мэгчеранма мэмылым — амрамӈылтэлӈыльын	
ынан нэнатвыӄэн чинит льоо валёмъё ымы ръэнут гэкэлилин книгак	
ӄэйвэ ытлён агтыкалегъёляткыльэн эʼквыргаым ӈээккэтэ тэгрыӈэнэ нэнанымӈылявӄэн гамгакалевэтгавъё книга	
кытваӈӄытык гэмавъена нинэтэйкыӄин майӈырынныльын иʼрэмъетыльын ӄораӈы	
ынан еп тайкыма рынныӄач мэмылына энмэч нэнанымӈылявӄэн имыръэнут яачыӈкэн гыннэӈыттыгыргын армачьатгыргыт гайаватэн чама ӈавтыӈгыргын ӄулинымнымкин механикэн ӈэвысӄэтык кылиныгйивэтыльык нина ивановна	
гэмавъе нытэӈычьэтӄин палёмтэлык алымы ынан механик ынкъам нина ивановна ынкъам эвыр ымы геройтэ пыӈылкэн песня о гайавате вытку нэнавалёмӄэнат	
иʼрэмъетыльын ӄораӈы	
ынан еп тайкыма рынныӄач мэмылына энмэч нэнанымӈылявӄэн имыръэнут яачыӈкэн гыннэӈыттыгыргын армачьатгыргыт гайаватэн чама ӈавтыӈгыргын ӄулинымнымкин механикэн ӈэвысӄэтык кылиныгйивэтыльык нина ивановна	
гэмавъе нытэӈычьэтӄин палёмтэлык алымы ынан механик ынкъам нина ивановна ынкъам эвыр ымы геройтэ пыӈылкэн песня о гайавате вытку нэнавалёмӄэнат	
ӄынвэрым мытэймэвмык иаʼм ынпыначгын ныкитэ пыкиргъи эмрэльуӈэ аэродромык ыʼттъувги	
этлы амтымӈэ анкэтъоӈатка тынтыгъэн гайавата алымы мэмылына нэнатвыӄэн амалваӈ вальын пыӈыл	
ынӈинвулӄытвик гэмавъена тайкыма ӄорэн рынныӄач тэӈвытку валёмнэн америкальыргэн индейцаргэн пэтыпыӈыл ынӈот вальын энмэн эчги амалваӈ вальыт оʼравэтльат нычеэкэвӄинэт ынкъам нытааӄоӄэнат ыннантааʼкойӈа — ытри ӄырымэнат маравыльылӄылтэ ыргичгу	
нымэльэв ынӈин нымытвак — иквъи гэмавъе	
ынӈин валын вагыргын тывъё мэмылын ныркылеӄин ытръэч индейцыльырык наӄамым этлы ымыльо нымытвальырык америкак ынӄэн гэмавъена чемгъойпы рултыгъи	
вэчьым ынӄэн гатвален алваӈ рамӈылява мэмылына эвытлым тэгрыӈэнэ	
титэ ръапыӈыл нынымӈылявӄэн оʼптытъар оʼравэтльата ӄынвэрым ынанъяачы тывыткольа нэнанымӈылявӄэн алваӈ ыʼттъыёлкэнак тывыткольык	
мэмылына ынӄэн вагыргын ганымӈылявлен тэленъеп еп тэгрыӈэ экэлиткусӄивкэ риӈэнэӈэтэ хабаровскагты	
ынкъам ынӄэната гэмавъена ынӄэн пыӈылтэл энмэч гэмо малытчыё миӈкыри ӄун мэмылына нымкыӄин пыӈылтэ нэнатвыӄэнат	
ӄолетъылё мэмылына рымӈылявнэн иӈӄун энмэн москвак ратвагъа омакатгыргын (конференция) амаравкэтагъяӈыльэн ынкъам тыӈэвыёно (делегат) чукоткайпы ритгъэ таӈӄорагынрэтыльын ыʼттувги	
лыгивулӄытвик энмэч рагтыплыткок гэмавъе чемгъоӈогъэ рыпэт нылвавӄэн йылӄэтык эргыръотагнэты гымнан тырэнӈивыӈын ыʼттувъейпы амарав кэваратэн тааʼкойӈын чимгъуплыткугъи ваӈӄыттамэнӈыльын гымнан тырэтэйкыӈын ынантаӈычьын микынэ еп эльукыльин тааʼкойӈын	
гымнан тырэкэлиӈын ынкы	
ынкъам ытлён чемгъоӈӈогъэ	
ӄынур гэмгэтэминӈыльэ гэмавъена энмэч чимгъунин ныкитэ ръэнут рэкэлигнин тааʼкойӈык	
инъэ ытлён капчачавыӈогъэ эты мэчынкы рэӄиврилтэтгъэ ытлён акваттагнэты тыӈэвыё (делегат)	
гэмавъе эквэтгъи нымнымэты иӈӄун лыги эмрэтчыӈэ титэ рэквэтгъэ ыʼттувйи	
ыʼттувйи ынан люнльутэ рыннин эргыпӄорагынрэтыльын еп ыяа гаӈалвыльыма нытваӄэн ытлён етыльылӄыл ӈэръамытлыӈэн ыʼлёӈэттэ галяплыткок	
эквэтыльылӄылым москвагты вытку йъилгын тэлпык — ынӈин нанымӈыляквъан гэмавъе правленияк колхозык	
ынпыначгын пэлӄынтэтгъи ярагты онтымавэты ыннэнйъилгык мэчынкы ынан рэтэйкыгнин ынӈин вальын тааʼкойӈын миӈкыри гэчимгъульин	
ӄырым амынан амтааʼкойӈын нытвагъан ынкыри лым рэтэйкыгнин рырамавъёчгын	
ынӄэным вэтыӄун вальылӄыл миӈкыри ӄун ынкы имыръэнут таӈкалеӈ	
ынръам ральонъёлӄыл нъэлгъи ваӈӄыт	
гэмавъена тэленъеп чимгъуу нинэлгыӄин майӈырыркэн ваӈӄыт	
оʼптытъар гивиӈитти яал каннайына гынниӈӈыттыльэ — уӈиильэ колхозкэнак нынныльык ленин ганмылен лыгэмайӈырыркы	
гэмавъена тыӈивынин чиниткин экык ынӈэнколхозэты ынӄэн колхоз гатвален ӈирэӄӄликкин километрмэл урэльу колхозгыпы эргыръон ынкъам эккэтэ куннин таӈгыннэӈӈыттыльэпы ыннэн ваӈӄыт	
ынӈэн ваӈӄытгыпы гэтэйкылин колё нытэӈӄин тайкыгыргын	
гэмавъена гэтэйкылин ваӈӄытык ынанмайӈычьын картина ынкъам гэнӈивылин ытлён игыр москвагты ӄэвииръу тумгытум сталинына	
вэтыӄуным льоолӄыл ваӈӄыт	
гэмавъена нэмэ тыӈивынин экык колхозэты нынныльэты ленин ынкъам ивнин экык иӈӄун эвнэпичгычьэткэ нитгъэн корма ваӈӄыт	
экык пэлӄынтэтгъи вытку ӈыроча кивыплыткук эʼквыргаым ытлён уйӈэ гатвален аваӈӄытка	
ӈирэӄэв ваӈӄыт панэна каннайына гапэлятлен	
ынӄэн ваӈӄыт мэкына аӄайылыӈ вальын	
киткит рыпаӈъэвӈытовыплыткок ыʼттъыт гэмавъе чинит эквэтгъи	
какомэй	
гэмавъе нъэнӄэтӄин пыӈылтэлык еп эплыткукэ тайкыё ымы аккагты ынкъам ыʼлгытомгэты мэмылына ынан лёӈытва нинэнтыӄин ръэнут рэтэйкыгнин	
гэмавъена нэмэ йынатыӈонэн ваӈӄыт	
кытъаткэ гынниӈӈыттыльын ныгтачьатӄэн	
ӄынур амрантанъымӈычвынӈа ынан рырэсӄивэннин гэмавъе ралкогты миӈкы ныймэтваӄэн ваӈӄыт ынкъам ивнин ынӄэным вай	
ытръэчым ӄырым йытлёлӄыл ӄуттиым эвыр тэгъеӈу лыӈкы ӄыркургынэт	
гымнин ӄутти варкыт	
ытръэч ӈанӄэнат ныппылюӄинэт	
рэӄуым йымэтваркын наӄам ваӈӄыт	
ӄытвыгын вэчгыргын	
эʼнӄэтыркын	
опопы гымнан чинит мытвыгъан	
ынӈэ	
гымнан люнрэпириӈэ тынтыркынэт гынин манэт	
алымы нымкыче тиквыт ӄырымэн йытлёлӄыл	
ынӄэн гымнин кэтъоёлӄыл	
гэмавъена моонэн анъяк каннай	
гым тычичевыркын — иквъи ытлён	
гыт алваӈ чичевыркын — рамынноӈэты иквъи каннай	
гым аʼтав ынӈин тиквъэк	
гымнан чит нэнаратвыӈэгым гынин айылгыкэчьатгыргын ынкъам тамэнӈычьатгыргын гынниӈӈыттык — нинивӄин гэмавъена	
этлы ынӄэн нэмыӄэй алвагты	
ӄырымэн гыннэӈӈыттыгыргыкэн	
ынӄэн кэтъоёлгын ынанъыттъыёлкэн ваӈӄыткэн котъён гынык эккэтэ	
гынан рымэгчеравма ынӄэн ваӈӄыт чимгъуну нинэлгигыт томгыльатгыргын варатэн чинитым гынан ынӄэн гэмо рытчыгъэн уӈиильыт гэмо рытчынэт	
ӈэнку гынан йылынэт морыкы манэт ынкъам эквэтгъи	
ӈэнку ыныкит гымнан лыги тъылгыгъэн рэӄу рэтэйкыӈын ваӈӄыт ӄырым тъыпиринэт гынин манэт	
ӄэглынангэт каннай гым люнчимгъутэ ӈэнку гитигым	
гымнан гыт люнрэнъээвӈэ тынтыгыт	
ынӄэн тэленъеп гатвален ӄыпаагэ анӈэначьатык	
иӈӄун ӄыпаагэ гымыкы этрэркурӈынин гыннэӈӈыттывалы ынантаӈпылвынтэн ынкъам гымнан чинит трэтэйкыӈын кэлийыӄуйгын ынӈэнвалягты	
вэлынкыӄун гэмавъей эʼквыргаым гымнан лёнйъота тынтыгъэн ынӈин вальын ӄэвииръын	
гыт нытэӈъэв нытаваӈӄынӈэгыт эʼквыргаым гынан аʼткэвма лыги нинэлгигыт оʼравэтльэн чимгъун ытлён оʼмрыӈ вальын ваӈӄытык	
гэмавъе чемгъоӈӈогъэ	
каннайым анӈэначьатэты лыляпыткоӈӈогъэ ваӈӄытыӈӄачагты рэнмык йымэтвальэты	
вэчьым ӄэглынангэт — иквъи ӄынвэр гэмавъе	
гымнан вэймэну тылгыркын гынин аʼаʼтгыргын каннай ынкъам люнрэнйыркэвӈэ тынтыркын гынин чимгъун	
каннай гымнан тыкычгэпын гынин чимгъун ынкъам ынӄэната гым тивыркын мынамманаӈат ӈирэмури тэнтумгу	
ынкъам гэмавъена тывыӈонэн чиниткин ратайкынъё каннайынаым чинит рывиривнин ранмэпы ваӈӄыт чинит рыльэтэннин гэмавъена орвэты	
ӄэглынангэт — иквъи ытлён акватыльэты — титэ рэплыткуӈын амаравкэваратэн тааʼкойӈын ынкъам рэнльэтэнӈын ыʼттувъена гынан ытлён нымэльэв ӄынинъэйвыгын	
мачынан нивнинэт омакатынвык (конференцияк) энмэн ымыльо советкэн вараттэ лёнрамаравӈа итыркыт ымы майӈывараттэ ымы мъавараттэ	
ымы ынӈин мэйӈэльын ӄынур россэльыварат ымы мъаварат ӄынур лыгъоравэтльат ынкъам уӈиильыт	
лыгэн ынӈин нивнинэт	
ынкъам ынӈэ энанъяка гым гынан гэмавъей — иквъи каннай эчги льунин колё малкоргавыльын ваӈӄыттамэнӈыльын ынпыначгын	
мъаварат ӄынур лыгъоравэтльат ынкъам уӈиильыт	
лыгэн ынӈин нивнинэт	
ынкъам ынӈэ энанъяка гым гынан гэмавъей — иквъи каннай эчги льунин колё малкоргавыльын ваӈӄыттамэнӈыльын ынпыначгын	
эмӄитпымигчирэтэ гэмавъена рыпэт гэмо лыгнин чывипыт йъилгын галяльын	
кэтэм таӈгаймавык мигчир гэмавъена рымӈылявнэнат мэмыл ынкъам экык миӈкыри ӄун энмэч винвэ аʼӄантыӈ — калегырга тааʼкойӈык амӄынъычо нэнатвыӄэнат чимгъут ынкъам лыгалгыргыт ваӈкыттамэнӈыльэн	
мэмыл нылгэргавӄэн — ынӄэн ынан рымӈылявнэн гэмавъена амаравкэваратэн тааʼкойӈын	
ынан нэнакачьаранъяӄэн тэминӈэтыльэ нинэйылӄин ыныкы иӄумиӈкыри вальын мигчир йъын ӈайыткын ытръэчым этлы оʼравэтльат	
мэмыл нэмыӄэй мэчнытэминӈыӄин таваӈӄынӈык нэкэм ыныкит тэйкык ръэнут танӈавэты вальын	
эʼквырга турэймэвкы итчымигчир ытлён ӈутку лёӈӄыръачета нитӄин гэмавъена рээн	
айпэчгыткынык энаёчгык гэтэйкылинэт оʼравэтльат гамгавараткэнат	
ытри нылеӄинэт ачгыта ынкъам нынрыӄинэт кыргычьыт	
ынӈэнкыргычьык гэкэлилинэт вэтгавыт гэмгэйилымил амаравкэгыргын	
чит гэмавъена нинэрэкэлиӈӄин ынӄэн вэтгав тааʼкойӈык амалваӈ вальыелымэл эʼквырга ынан лыги нинэлгыӄин ытръэч руссильымил лыгъоравэтльаелымэл ынкъам уӈиильымил	
мэмылына нэмэ ӈутку ытлён винрэннин калеткорак каленыгъёлявыльэпы ынан лыги рытчынин миӈкыри ныкэлиӄин ынӄэн вэтгав англияльыелымэл ынкъам немцальыелымэл калеткоракэнайпыым гынрыратыльэпы кабицкайпы — полякыльымэл	
лымӈэ ытлён нывинрэтӄин ӄулимигчирык нинэльумыткуӄин рымъян ынкъам койӈылявыт нинэнчеэкэвӄинэт энаёчгыт ынкъам рырамавъёчгын плыткооттэ гэмавъена	
плыткома ӈыроӄав неделя мигчир ымыльэты гэплыткулин	
энмэч ӈыраӄычьэты ныкитэ гэмавъена ёнэн тааʼкойӈын энаёчгычыко ынкъам ыннэн неделяк лёӈыгтота рыннин ынӄоым йытонэн рычичьэннин ӄынур вытку льоо	
мэмыл нычимгъуӄин иӈӄун энмэн гэмавъена нэмэ рэпиригнин чывиткунэӈ ынкъам ратанкавӈыӈӈогнэн тайкыё эʼквыргаым тэминӈыльэ йытонэн рырамавъёчгын йыръэннин тааʼта тааʼкойӈын ынкъам качьарэты йылнин мэмылына	
нычимгъуӄин иӈӄун энмэн гэмавъена нэмэ рэпиригнин чывиткунэӈ ынкъам ратанкавӈыӈӈогнэн тайкыё эʼквыргаым тэминӈыльэ йытонэн рырамавъёчгын йыръэннин тааʼта тааʼкойӈын ынкъам качьарэты йылнин мэмылына	
ыргынан натааӄогъан ӈирэнлеӈу алымы ынӈэнтааʼкойӈа нъытааӄонат мэчынкы мытлыӈэн ынантааʼгытлечьыт	
ынӄо мэмыл рагтыгъэ	
инъэ ынан рыгъевнин гэмавъе ынкъам рымӈылявнэн энмэн еп ӈирэӄ ыʼлёӈэттэ галяк ыʼттувйи энмэч гэквэтлин	
нъэлгъи ытръэч ыннэн мычвынъёлгын вэчьым делегат ӄэйыӄын ратвагъа въэӈык	
эвытлым риӈэнэӈ уйӈэ ратвагъа	
миӈкыри ӄун рэӈама тэгрыӈэ калеткосӄэвынво хабаровскагты ынан ӈирэӄ ыʼлёӈэт аʼтчанэн риӈэнэӈ	
ръэтгыпыльын делегатык лыгэёаʼнмачы	
аʼтчакэн яраӈы эмэйӈыкыльин номӄэн чама ныӄэргыӄэн	
ковлёкы столык нывакъотваӄэнат гэмавъе ыʼттувги риӈэнэӈэткульын савин ынкъам лымӈэ ӄол йыӈаё элгывалӄылыргыльын	
гыролмакы нывэтчатваӄэнат ӈыроӄ лымӈэ йыӈаёттэ ынкъам мигчитльэт аэропортакэн	
тааʼкойӈын рырамавъёчгын ынкъам энаёчгын ымыльорык нынчичьэтӄинэт энэчгытэты	
савинына энмэч нэнанмытлыӈӄавӄэн пирик тааʼкойӈын эʼквыргаым нэмэ эмӄынгитэк нинэльуӄинэт турыльыт калегыргыт эльукэ рытъёттэ ыʼттъыёл	
гэмавъе авъеткынка нытваӄэн лылет ынин нунтымӄинэт ытри ӄынур ытръэч мэлпэӈъивэтыльыт майӈыръэтгыпы курык	
эʼквырга чимгъучыку ынык игыр ӄынур крычмын	
нымэльэв гэчимгъулин — нивӄин савин — колё нымэльэв	
ымыльо ниничгытӄинэт	
ымнымытваӈэт ванэван мынльугъэн ынӈин тэӈэльын мигчир	
ынан йылнин тааʼкойӈын аэропортармагты ынкъам лымӈэ иквъи ӄырым нъытвагъан ӈээӄ нивӄинэт таӈычьатгыргын аʼӄатвагырга эвинрэткэ	
эпиӈэръукэ нъитгъэн мури ӄырым нъыйъоткогъан	
ытръэч вай гымнан тривӈыркынигыт тумгытум гэмавъей таӈнымытвагыргын гынин тывъё ынӄэн малӄырымэн америкальэн	
гым тычимгъуркын ынӄэн вагыргын индейцальыргэн	
нъыйъоткогъан	
ытръэч вай гымнан тривӈыркынигыт тумгытум гэмавъей таӈнымытвагыргын гынин тывъё ынӄэн малӄырымэн америкальэн	
гым тычимгъуркын ынӄэн вагыргын индейцальыргэн	
нырэӄыным	
гэмавъена нэнапалёмтэлӄэнат ынӄэнат вэтгавыт	
ынӄэната — вэтгавыӈӈогъэ ытлён — гымнан тытэйкыгъэн амаравкэваратэн тааʼкойӈын	
игыр америкальырык гэмо нэтчыгъэн тэленъепкин вагыргын	
мынъынкэтъоӈатгъан ырыкы	
ванэван тумгытум гэмавъей — элгывалӄылыргыльа йыӈаёта ивнин	
ытри	
гымнаным ынӄэн лёнратвыӈа тынтыркын	
амаравкэваратэн тааʼкойӈын ынӄэн ръэт ымыльо америкакэн эʼквырга ӄырымэн игыткиныргин нымытвальыргэн ӈотэнвагыргык	
вэнлыги — нытъивъэв иквъи гэмавъе	
йъаратым эвыр ынӄэн нымэлӄин раяаӈгыргын — нивӄин ыʼттъувги — чама винрэтыткульын амаравка этгыргэты	
ӄэглынангэт — вэтгыры вагъэ савин	
гэмавъе онтымэты иквъи гымнан нэнавалёмэгым энмэн ынӈэнконференцияк нэрэльуӈынэт делегаттэ ӄоленотагты ӄытыльылӄылти иӈӄун нырынгивинэт делегаттэ гамгавараткэнат	
гым ынӈин гэнанымӈылявлен мэмылына	
ӄыйылгын ырыкы ынӄэн тааʼкойӈын ыʼттъувги	
морыгконференцияк ратваӈыт нэмыӄэй ӄулинутэльыкинэт рэмкыльыт — иквъи ыʼттъувги	
ынӈин этъопэл таӈыӈ	
ӄиквынэт ыʼттъувги энмэн ӈотӄэн тааʼкойӈын гэтэйкылин лыгъоравэтльата тэмиӈыльэ гэтэйкылин ваӈӄытгыпы ынӄэн тымъён уӈиильыгынниӈӈыттыльэ	
мачынан мургинэт советкэнат делегаттэ нытааӄонат ынӄо тааʼкойӈа ӄулинутэльык делегатырык рээн ынкъам вэтыӄун кынмал нытэйкэвыркынэт иӈӄун авнатвака нитгъэн мараквыргын	
ынкъам гыт ыʼттъувги нэмыӄэй ӄытааӄоркын ырык рээн	
эченур янор рырамавъёчгын ӄыйыръэтгын ынантаӈычьа тааӄата	
ӄыркургын москвак ынанмайӈывэлчьан	
мараквыргын	
ынкъам гыт ыʼттъувги нэмыӄэй ӄытааӄоркын ырык рээн	
эченур янор рырамавъёчгын ӄыйыръэтгын ынантаӈычьа тааӄата	
ӄыркургын москвак ынанмайӈывэлчьан	
капитанский	
вынэ мэчынкы — татлыӈыткогъэ ыʼттъувги — ынӈин вагыргэты тратааӄогъа ынӈэн тааʼкойӈа	
ынан пиринин тааʼкойӈын энмэч энаёчгычыко рытрэльё аэропортармата пиринин рырамавъёчгын ынкъам ныӄитпъэв ёнэн чинитченлечыку	
ӈаргынэн таӈрэӈаӈ гэнъэтлин	
йыӈэттэт энмэч гапаален	
пэӈаръоӈӈогъэ	
ыʼттъувги ӄэглынангэт гивлин	
эʼквырга лыгэманаӈ нэрэтӄинэт пиӈэт таӈрэӈаӈ	
ытръэч яалеӈӄач риӈэнэӈэк нылгэёгъатӄэн тылечьын энмэч нымигчирэтӄин ынкъам риӈэнэӈэтэ чинитрилык эвыча нэнантакаӈатӄэн кытыйгын нэнанкытыйгавӄэнат льулӄылти рырылпыраткольыргэн	
риӈэнэӈ киткит ыльыльеквэ ралегъэ ынкъам гырголятгъэ	
гэмавъе ытри аэропортакэн эрым мынгаймэтвылгыгъат ынкъам ытлён эквэтгъи ярагты гытгык ӄача аʼрэнэнат ынан чиниткин ыʼттъыт лылепгъи рэӈанаӈагты савинына энмэч тэйкынинэт ӈирэӄ кэмлилти гырголятгъэ ынкъам риӈэгъи айвачыӈӄачагты	
ынпыначгын ваӈӄыттамэнӈыльын ныркувъав рэмыннуӈгъи кыляма лылетэ риӈэмъетыльын риӈэнэӈ эвытрыкэ нъалтагнэты	
с	 пэтле рамго кино кинольын энмэч гэпкитлин	
киноплыткок раграпчаӈыт	
амалваӈ вальыт оʼравэтльат	
паӈъэвӈытоӈӈок вулӄытвик клубык ӄонпы нымкъэв оʼравэтльат нумэкэтӄинэт	
пэтле рамго кино кинольын энмэч гэпкитлин	
киноплыткок раграпчаӈыт	
колхозкэн эргыръон ымыльо ӈэнъян игыр ӈутку гумэкэтлинэт	
аны ванэван амӈэнъян	
ятыӈок кинольын ымыльо ӈинӄэгти еп инъэ нытлепыльэтӄинэт аӈӄагты ынкъам гаӄолема ныкытгынтатӄэнат аӈӄачормэты ыныкит ныльуӄин киномеханикын ыʼттъыльынин тылечьылыгъитвъэт	
ыргынан нырэнрыӈӄинэт ыʼтвэпы клубэты кинолентаёчгыт	
ыныкитым мэӈин тылеркын гакинолентама ыʼттъыльынэ рээн ымы ынананӈэначьа дежурнильэ рангаляӈанӈынэн клубэты	
ынпыначгыт етыркыт вытку киноӈӈок ыннэн кэливытгыр урэльу кинотагнэты ынанораӈ ӈирэӄ кэливытгырти кинотагнэты	
ытръэч ӈот ынанпагчеӈычьыт киногты мэмыл лымэвыр завхоз	
гэмалӄот мэчгынмыеп ныетӄинэт	
нычьумэткуӄинэт нынвэтгаатӄэн ыʼттъыльын нымӈылёӄэн ръакартина ынан рэннин	
ынанкавычьык вакаӈынвык ытри нывакъоӄэнат ынкъам агагчавка нывэтгавӄэнат	
мэмыл ӄонпы нымӈылтэлӄэн ӄэйвэ имыръэнут ыныкит вэтгаво нылгыӄин	
ынан майӈыягталгыргын гаяален нымкыӄин имыръэнут гэльулин ымы игыр ынин мачтанӈавэты вальыт лылет ӈиныльэткинэмил пагчеӈэты лылепыркыт	
клубкэнак залык ачгыта — ӈирэӄэв рэлкун мачмыӄыӈ вальын	
ынӄэн библиотекано нылгыӄин ӈутку ӈыроӄ шкафыт руссильэ ынкъам лыгъоравэтльакнигата йыръыльыт ӈутку ымы чьумэт доминот	
оʼравэтльата гэгрулмылин столӄай ынкы нычьумэткуӄинэт на мусор ыʼттъыёл рыролылтавтагнэты	
энмэч мытлыӈэн увичвэтыльыт гэнрулылтэвлинэт кэӈъиринэ чинит ытлён ымы микынэ люӈынрулылтэвэ	
мэӈин лымӈэ	
ынпыначгын мэмыл вэтгычемгъогъэ чьумэткук кэӈъиринэ рээн	
пытӄы мыкыӈ оʼравэтльат гономына ӄача	
ынан нэнаймэӄэн торранмыгазет	
микынэ рай ыʼлӄапӄагъёчгын нинэнрыӄин ӄутынэ пэтыранмыгазет нинэнчымӄэвӄин ӄутырык ныракалевэтгавӈыӄэн турыльын еп аймэкэё ранмыгазет	
аны евъев — ынан ракалевэтгавӈыткы — нинивӄинэт ытри гономына	
кита унпэӈэр ӄъарэгын ӈотӄэн чьомыткын	
гоном мачээчгэты ӄытгъи ынӄам ынӄо иквъи киткинуӄэй ӄынивтылев мранӄачкэн чьомыткын	
ынӈин	
игырым вэтгыры	
йымэплыткок газета ытлён ӄытгъи лыляпыльэты чьоматкольэты омакатыльэты кэӈъиринэ ынкъам мэмылына гролмакы	
вачак ымы ӈотӄоры ынан ванэван эмчьумэткульыт ныгитэнинэт	
ынан майыӈкы нинэгитэӄин миӈкыри накалевэтгавыркын ранмыгазет	
вайым ынӄэн ынан чинит тэйкынин чинит рымигчирэвнин	
редколлегияльо гономына рээн лымӈэ ӈирэргэри кэлиныгйивэтыльын эйӈэч ынкъам ивинильын ринтувги	
ринтувги нывинрэтӄин румэкэвык заметкат	
мигчир гономына нинэнлеӄин	
ытлён — ивинильын ыʼттъыёлбригадайпы — гэльулин председателе редколлегияк	
ынан нинэнлеӄин заметканомакаквыргын энантанкавӈатгыргын ынан ымы нинэтэнтэйкыӄин газета миӈкыри ӄун ымы эйӈэч ымы ринтувги эгъюлеткыльинэт тэӈкэлик заметкакэн нынныт	
нынныт гономына нымэльэв нинэкэлиӄинэт ытръэч вэнлыги рисоватык ытлён нылвавӄэн ынӄэната нинэгтыӄинэт яаёлӄылтэ рисункыт журналгыпы	
тэӈвытку ӈотэнгазетак ӄынвэр вай йыпаннэн карикатура кынвэрым вай нэльугъэн чиниткин художник	
ранмыгазетак ӄача вальыт нэргъав танӈыткоӈӈогъат	
гоном палёмтэлыӈогъэ вай ынӄэн кэӈъири	
кэӈъирий китаӄун ӄыетги ӈанӄо	
кэӈъири ӄутгъи анпаавка гитэк чьумэт	
ӄэйвъэм мэчынкы ытлён таӈээчгатыӈ мэмыл аʼткэвма нытваӄэн ынкъам энмэч гынмыеп нычемгъотваӄэн	
кэӈъири эймэвык газетагты тэнӈыткульыт паагъат	
мэмылына рыялгытаннэн чьумэӄэй ынкъам лылепыльэ нъайӈавыӈон кэӈъири	
ытлён пэлӄынтэтгъи гитэнинэт чьумэт ынкъам иквъи	
аʼмыным ынӈин	
ынӈини колё таӈычьыгыргынр ынкъам эвыр ынкы лыгэӄылпэ ытлён мэмылына рырулылтэвнин	
на мусор	
вынэ ытръэч кытӄонача кэӈъири — мурык колхозкэн ынантаӈычьын чьумэткульын — нынрулылтэвӄин	
ӄэйвитык ымыльо ӈутку тывъё гымнан гэльулин ӄоо иаʼм рай мургин чемпион ынкы гэрулылтэтлин	
вальын ӄуттъим энмэн кэӈъири гэпэӈъивэтлин — анъым ынан энмэч ыннанмытлыӈӄав увичвэт нинэнлеӄин ӈыроӄавытым нивӄинэт энмэн ытлён ручеквъи ранмыгазетак льук карикатура	
гымым чинит аʼткэвма нычьумэткуйвигым ынӄэната чамъам тратвыӈын мэӈин ипэ нипъэ гивлин	
гоном амратааӄоӈа ӈытогъэ	
ӈаргын энмэч вусӄымчыку пытӄы ыныкит ӄэргыклубчыкойпы ӈыток	
аплёратвак гономына валёмнэн рай мэӈин яалейпы эймэквъи ынкъам иквъи микынэ гыт оʼравэтльагты анӈэнтанӈыткойгот нэнтыгыт	
вайым эты ынӈин этынво гыт нэльугыт	
вынэ ванэван гоном	
ӄырым этэнымчеӈкэ гыт ӄытвагэ вай ӄэйвэ	
ынӄэн инэнъээви	
инэнъээви чама ыʼръунтэти	
вынэ ынӄэн кэӈъири	
этинэнгыгэрэӈкэ кэӈъирий ӄырым ӄэнанайылгав ванэван мэӈин газетата тэнӈу нырэлгыгнин	
газетата ныӄитпъэв нэнанъомравӄэн мэгчердисциплина соцӄръачетгыргын	
нэнатвыӄэнат сонобязательствакэн инэнъэӄэрэвыльыт	
аны гономына тэӈычьу нинэлгыӄинэт вэтгавык яак газеткэн вэтгавыт	
алваӈ вама кэӈъиринэ вэтыӄун ынӄэн ыныкагты нъытвынэн вачаӄ игыр ынан элвэльин нинэчимгъуӄин	
аны мачгынан имыръэнут ӄынъомравыркын эченур ынӈэ энъээвкэ оʼравэтльан	
ӄырым гыт инэнъээвыльылӄылигыт	
уйӈэ ынкы инэнъээвкэ	
эвырым гыт тэнӈу нэлгыркынигыт — ынкы гыт чинит энарачегыт	
эӄытличьэткэ энъэӄэрэвкэ бригада	
эчимгъукыльигыт элементэгыт	
ынӄэн гынык чимгъугйит гым элементэгым	
гым тыӄытличьэркын	
а	
ванэван амгымнан ынӈин мычимгъук ынӄэн ымыльэты редколлегияк чимгъугйит	
чама ынӄэн гэмгэӈинӄэе ымы лыги	
ыныкит бригадак ивыркыт	
нэмэ рай мургин ӄытли мэӈӄо рай лейвыльэркын	
мачыргынан нывэтгавыркынат	
йилыйил уйӈыльин ыʼттъымкыльин	
амвэтгаво лыӈык ынӄэн элвэльин эʼткъим газетык анӈэнатанӈо лыӈык	
гыныкым чимгъугйит газетата лыгэн ынӈин аʼӄатвагыргын амытва лынъёлӄыл	
фактыт вэтыӄун вальылӄылтэ	
ынӄэнака аʼкъанъомравыӈ мэгчердисциплина	
ӄытлильыт тэмъюӈыткульыт рыӈыркылявъёлӄылтэ	
гоном гаймаквъэ ынан рытгэваннэн энмэн ытлён ванэван омакатынвык ипъэм ӈаргын рывэтгаатыркынэн рыӈыркылявъёлӄыл кэӈъири	
вачаӄ ынӄэн каӈъэрэна гынмылкинэк вэтгавык армаӈ вагъэ	
ынан татлыӈык лывавнэн гоном	
ынӈин авъеткынка кытэӄэй вагъат	
анъым мачыргынан энарачыльыт ӄыкритикаватыркынат	
эченур ынӈэ энъээвкэ — вэнлыги нивӄин кэӈъири	
аны ынкы уйӈэ инэнъээвкэ — нэмыӄэй иквъи гоном	
кэӈъири эʼптэ рэгъи	
гономына ачгыта уйӈэ авакаӈынвыка ынкъам кэӈъири ынык яачы вакъогъэ ынӈэ гынмыл ынан тэӈычьын вакаӈын гэльулин	
рай иаʼм ытлён ӄонпыӈ гономына ӄача ныратваӈӄэн	
еп тургитэк карикатура анӈэнайпын чит мачпаальын нэмэ мэйӈэтгъи	
гономына вилюк ӄача валёмнэн эргывэнвывэтгав аны вэтгаво лыӈык критика нутгыӄин	
гынан чинитувик ӄыгитэгын	
гынан ипэ ванэван критика лыги ӄылгыгын	
гынан ипэ тумгытум рэнъэӄэлтэвӈыркын	
аʼмын аны гыт художниклёчгэгыт	
аны ынӄэн ванэван гымнан мырисоватын	
иаʼмым гынан вэтыӄун мэӈин редколлегияльын чимгъуу лыӈыркын	
дежурнильэ рывайӈаннэн оʼраак	
вачаӄ кэнъири панэн вилюк ӄача нывэнвывэтгавчетӄэн ынӄэн гынин мигчир	
наӄам оʼраӈ ивык айылга выркын	
раӄэтым майылгавыркын	
вэнлыги редакторэгым — нарамӈылёгым	
ӄэйвэ ымы микынэ нъырисованнэн	
вэнлыги ынӄэн ванэван гымнан мырисоватын	
ынӄэн стенкорына гарисоватлен	
раӄстенкор	
мэӈӄоры ытлён етгъи	
мурык нымнымык уйӈэ стенкорка	
аны иаʼм ыʼръунтэтыркын	
гономына гытгытэ тэнӈыткун аʼрэнэн	
ыʼттъыльынэ энмэч рэквэтэвнин аппарат ынкъам экранык камаграгъат таӈпэральыт эйычгит	
вачаӄ ынӄэн ӄырымэн аӈӄы ӄырымэк мимыл ынӄэн айвалтэркыгэӈкы тыӈэльыт колхозыльэн тэӄрэвытрыӈтыӈэчьыт	
аны ынан лым нарататкынъегыт гоном — панэна нывэнвывэтгавӄэн кэӈъири	
ӄырым ыʼнтаткынъегым ымыльо фактыт моргынан гэнчичьэтлинэт	
вэнлыги нарататкынъегыт	
вай рэльуӈын	
аны эӄуликэ	
кэӈъири ӄынвэр выйитвыгъи	
лыгъоравэтльа колхозыльа нагэтаӈӈон кубанколхозыльэн фильм	
кэӈъиринэ чинитувик лыгэкувчемгъольо нинэлгыӄин	
ынан ванэван нычичевнин иӈӄун ымыльо ӄутти колхозникыт алваӈ нычимгъуӄинэт	
ынан ынӄэн ванэван лыги нылгынин	
ыныкит ымыльорык рэӄулым ытлён нъэйӈэчьивыӄин кэӈъири нычимгъуӄин вай вэну лыӈэ ынин кувчемгъогыргын лымэвыр эчичевкэ ымыльо ытлён нъэйӈэльэтыркын	
мачынан гыныгмил нытван — нинивӄин ытлён бригадира кымъынэ	
наӄамым иаʼм ёргыянвыт кувчемгъольык таӈыӈ нымигчирэтӄинэт	
иаʼм гынык ынан тъарыӈ трудоднит	
иаʼм гынык нэнэнэтэ чимиръэтэвиръыт наяаркынат	
ымы вай ынпыначгын ӈоӈӈо — гынык мыкыӈ мигчирэтыркын	
ытлён гынык ытлыгу таӈэтыӈ	
иаʼм ёргыянвыт кувчемгъольык таӈыӈ нымигчирэтӄинэт	
иаʼм гынык ынан тъарыӈ трудоднит	
иаʼм гынык нэнэнэтэ чимиръэтэвиръыт наяаркынат	
ымы вай ынпыначгын ӈоӈӈо — гынык мыкыӈ мигчирэтыркын	
ытлён гынык ытлыгу таӈэтыӈ	
ок аʼмын ымы ынкы кэӈъири рэӄын лымӈэ таӈэвыӈ	
эвэнэгыргын ӄырымэн тамэнӈатгыргын эмӄэлелвынэ ытлён нивӄин	
эвэнэма ыннэн ныкынтатваӄэн ӄолым ванэван	
амалваӈ ынӄэн нытваӄэн	
ӄол нитӄин ымы ӈинӄэй нумӄуӄин гыютльэным ивинильын тэӈуйӈыльин нырагтыӄэн	
чама вэты нымэльэв яаёлӄылтэ оʼравэтльат	
ыныкит оʼравэтльан эʼнку лынъёта мигчирэ ӄонпы мигчирэтыйгут нэнтыркын чамъам ытлён нымэльэв рэмигчирэтгъэ	
наӄам ръэмигчир кэӈъиринэ тэӈу лыӈыркынин — ынӄэн колхозникырык нытаӈылвавӄэн чичевык	
вачаӄым ӄол нитӄин кэӈъири нэмыӄэй нымэльэв нымигчирэтӄин	
ытлён ныгыттэӄин нымлыӄэн чама нинэпыткыӄин	
ыныкит мигчир унмык эгыгэркыльин ынкъам итчыкыльин ынкы кэӈъири ванэван томгэпы ныпэлятын	
ынкъам вай ӄэйвитык ытлён нытэгъеӈӄин таӈъоравэтльано итык	
таӈванэван нъэйӈэльэннинэт чычеткин нэнэнэт ынкъым ынык ытри ӈыраргарэ гатваленат — анъым вай эмӈирэюну гъурэтлинэт	
мачтаӈванэван ытлён нъэӄимлюгъэн	
вачаӄ ытлён ӄол нитӄин ынӈин ныӄытлечьатыӈоӄэн ӄынур аʼӄэмлёгты нытваӄэн	
каӈъэрэна этлы эвинрэткэ ымы гыёлятгыргын нымэльэв чьумэткук талгъэӈык	
ӈаным ынан ымнымнымык ынанъыттъыёл йымнэн пыргуккъэли	
ынык ыʼттъыёл пыргуккъэли куннин янор кэльэвгинэ — колхозык электростанцияк механика	
вачаӄ ынан пыргуккъэли ытръэч элянма нэнаяаӄэн	
кэльэвги нычимгъуӄин — энмэн ынӄэн илыръукин къэли гролмакы уппэӈкы ынкы иӈӄун элянма илиил эʼннычыкогты эвнэтиликэ нитгъэн	
кэӈиринэ ытлён тэнӈу лыгнин ынкъам рычичевнин энмэн ӈот пыргуккъэли ныйпыӄэн иӈӄун нымэльэв культуральымэл амрапэраӈа	
эченур вэтыӄун нымэльэв яаёлӄыл	
бригадира кымъынэ ванэван чьумэт пэгчиӈу нылгынинэт ынан нэнаяаӄэн ытръэч тэнуйгыкъэли	
вачаӄ кымъынэ кэӈъири ӄутыргымил оʼравэтльамэл мигчирэтыйгут нинэнтыӄин	
кэӈъиръим нъэнӄэтӄинэӈъэлетык ынкъам нычимгъуӄин вай кымъынэ ытлён тымӈынӈэн анӈэно лыӈыркынин	
вай ынӈин курэ ӄынвэр гайпатлен ранмыгазетак карикатура	
бригадагты нымнымык ӄача тэнувэран тэйкыйгут гэнтылин	
ынӈатал ынӄэн аӈъачгыргын аʼлыткоолӄыл ӄитынутэсӄын	
лыгэн миӈкэмил нутэсӄын ръэлыткуӈын ынкэмил ратгытлё	
лымэвыр ымы мыкыӈ	
вачаӄ ынӄэн вэты яаёлӄыл колхоза тэнувэрачыко нымкыӄин тэкичгын эвилеткэ таӈытваӈ	
кэӈъири тэнлымынкыри нитыльэтӄин иӈӄун ынкыри мэгчерынвэты эвнэлӄыткэ	
ынӄоры ынан валёмнэн энмэн завхоза гэмалӄотына рэннин аммонал ынкъам ынӄэната пэглячьа нутэсӄын нэръэлыткуӈын	
ынкы кэӈъири ынан чинит ӄытгъи бригадагты ынкъам ӄынур вай таӈгэмо ынан аммонал ивнин кымъын	
аʼмыным бригадир вай тыетгъэк	
эʼптэ гымнан тръэлыткуӈын нутэсӄын	
кымъын ӄэглынангэт кэӈъиринэ чимгъугйит иничгытэтгъи ынкъам качьараквъэ	
вачаӄ вэнлыги кэӈъири аʼткэвма гатвален пэглячьа рычимиръэвнин нутэсӄын вачаӄ ынӄо панэна нымкыӄин мигчир гатвален	
рытолтатъёт аммонала итчыӄитынутэсӄытъулти лымӈэ рэнтыёлӄылтэ увэрачыкойпы	
ыʼлёӈэт ынӈин мигчирыплыткук кэӈъиринэ лыгэтъылыӈогъат гыткат мынгыт ӄэптин	
ытлён ӄытги полярный станциягты ӈэранкилометрык оральэты нымгыпы фельдшерына алексей вадимычына	
фельдшера ытлён нывэймэнъэв рырынгиивнин кэӈъири нымкыче ыныкы нылӄытӄин чама таӈычьыгыргын ынык рээн чьумэткук	
тэӈгитэплыткук тъытльэн ынкъам палёмтэлыплыткок ытлён фельдшер иквъи тычичевын гынин тъычгыргын	
тымкычьыт мэчтъылыркыт	
ынӄэн ымыльо экэвкыльыт ынӈин нитӄинэт	
киткит ныпыгтыӄинэт тымкычьыт ынӄо ныпааӄэнат	
лымӈэ ыннэн ыʼлёӈэт рэмигчирэты рапааӈыт тъылык	
эченур ынӈэ апаака мигчирэтык	
ӄымэльым гынык пэтле рэмэйӈэты нанӄын	
мынчьумэтку кита ва	
ыннэн ыʼлёӈэт рэмигчирэты рапааӈыт тъылык	
эченур ынӈэ апаака мигчирэтык	
ӄымэльым гынык пэтле рэмэйӈэты нанӄын	
мынчьумэтку кита ва	
кэӈъири нылгирэчьумэткуӈӄин вачаӄ ытлён тарэлвыӈэты эʼнӄэтгъи иквъи энмэн аʼткэвма варкын	
аʼмын какой ӄылгэлёгыргын — иквъи фельдшер ынкъам — вэчьым рытгэватэты эйминнин энатрэтъёлгэпы чьоматкоёлгын ынкъам йыпатыӈонэнат ынкы чьумэт	
мачӈэръамытлынча ытри увичвэтгъэт ынкъам кэӈъири эгъюлкыльин оратвак пыннытвак коргыльын рагтыгъэ	
ынин чимгъун ынкы ӄынур ӄэргыйъыйыӄ нытваӄэн ынкъам рай ынкы ытръэч ыннэнчьэӄэй йъыӄэй нытваӄэн	
ынӄэнано йъыӄэю нитӄин чимгъун иӈӄун эргатык инъэ кэӈъири нэмэ итчыӄитынутэсӄытъулык мигчирэтыльылӄыл	
инъэ ытлён татэнувэраӈынвэты ӄытгъи ынкъам мэрынрэ виригъи онмыёлгычыкогты ынкы энмэч нымигчирэтӄинэт ымыльо ынин бригадакэнат тумгыт	
кэливытгырмил урэльу ытлён ырык рээн мигчирэтгъи	
ынӄоры эймэквъи бригадирэты ынкъам мынга аʼрэгты нанӄын иквъи энмэн кытэӄэй виин ытлён алва ралегъа	
кымъын вэтгыры вагъэ	
этрилкэ нанӄэн кэӈъири оʼранӄагты иичгэтгъи ынкъам ынкы выквык рымагты амэчатгъэ	
пэлӄынтэтык ытлён киткинуӄэй мигчирэтгъи нэмэ ӄытгъи бригадирэты рытъылпэравэты льулӄыл иквъи ынръам вай нанӄын ръэгъи	
нэмэ вай ӄантаквэты мылӄытык	
вай ынӈин ымъылёӈэт кэӈъири эмӄынкэливытгырык ӄантаквэты нылӄытӄин ынкъам ӄлигминунмэл лымэвыр ораӈ ытлён ынкы нытваӄэн	
кымъынэ ытлён рагтыйгот нинэнтыӄин вачак кэӈъири вэтгычемгъогъэ пэлятык	
ӄэйвитык гым игыр ванэван мыкэтгумигчирэтык — мачэгыпатэты иквъи ытлён — китъам вэнлыги трэмигчирэты вэлер киткинуӄэй мывинрэттык	
ынӄэн кэӈъиринэ ынӈатал кувчемгъольо нинэлгыӄин	
ымыльорык лыги нэрэтчыӈын миӈкыри ӄэглынангэт вальын кэӈъири	
авынтъылеты татэнувэраӈгыпы лёнрагта итгъи	
вальын кэӈъири	
авынтъылеты татэнувэраӈгыпы лёнрагта итгъи	
ынан вай энмэч нэнамачвалёмӄэнат ынӄэнат вайманвэтгавыт	
ынкъам ынан ынӄэнат ынӈин тэӈу лыгнинэт рыпэт ытлён ырыкы мачлымаляквъэ	
наӄам ынин нанӄын таӈванэван нытъылын ымы тымкычьытъычгыргын фельдшерык тывъёк ӄэврэӈ гапаален	
ытлён тымӈэнӈэн ӄантаквэты нылӄытӄин ынкы рымагты нывакъоӄэн ынкъам ныпаӈъэвӈытоӄэн эчимгъукэ гэтагты аӈӄы ӈэгти	
ӄытрирэк тымӈэвакъотвак нывичвэтӄин нинэнинтыӄин валы ынӈин иӈӄун каврак гыргол ытлён чьомыткына нирын нутэсӄык	
вайым вэнлыги таӈванэван микынэ ытлён ныльунин	
оʼрувэрайпы выквык рымагты танльоӈ ытръэч ынин левыт оʼраӈӄайпъым	
ынкы аӈӄачормык тэӈуйӈэ оʼравэтльака	
ытръэч тапӄаӈӄач раӄъоравэтльата рай нинэнчикуӄинэт купрэт	
ынӄэн вэчьым мэмыл	
ыʼттъыёлкэн бригада ӄонпы ынкы ныкопранкыквавӄэн ынкъам копранкыквавыльо ырык нитӄин ынпыначгын мэмыл	
ӈаным ынӈин ыяайпы ынан ӄырым ныльунин кэӈъири	
ыныкитым рэльугнин ӄырым нэлкылнин	
вэчьым кэӈъиринэ чимгъумил ынӄэн нъытван ыныкит ӈотӄэнат атвака нъитынэт	
вай мэмылына гатвален гитэнэӈ	
кэтэм ынӈытэӄ гэетлин хабаровскайпы каникулынвы ынин ӈээкык тэгрыӈэ ынкъам рэннин ытлыгэты нылгинэрмэӄин аӈӄагэтанаӈ ӄэйвитык энмэч яаё вачаӄ еп нытэӈӄин	
ынӈатал рыкачьаравнэн ӈээккэтэ ынпыначгын	
вай ынӄэн гэмо нинэлгыӄин кэӈъиринэ	
чама мэмылын ӈэнъоравэтльамэл вальын ӄэлелвын пэгчиӈлылет ынкъам ӄонпы эмыраӄколхозвагыргэты пагчеӈатгыргын	
ынӄэн кэӈъиринэ лыги нинэлгыӄин ынкъам ытръэч эмъюргэ рытгэваннэн	
с	 ынаным рытэнмавъёлӄылтэ купрэт танкавӈыёлӄылтэ	
ынкы еп чикинъэ мэмыл аӈӄачормэты ӄытгъи вулӄытвик бригада пэлгэты ынныӈыттысӄивыльылӄыл	
ынаным рытэнмавъёлӄылтэ купрэт танкавӈыёлӄылтэ	
ынанъыттъыёл нымэльэв тэйылигнинэт купрэӈилгыт	
кытыйга ынкъам тиркэ гатаӈынкыквавленат	
вачаӄ оʼптытъар пыгычьыт нытъэрылтэтӄинэт ӄэтэв мэмылына рылейвынинэт алымыт	
ынпыначга йытонэн энаёчгычыкойпы гитэнэӈ	
аӈӄаткын янор тэӈуйӈэ эръэкыльу пэрагъэ	
ынӄо вай лыгичивтыл — катам мэмлыткыната — рэӈагалясӄычатгъэ гачгамкын	
чекыяа чеӈӄагъэ ръэв	
ръэв— чимгъугъи ынпыначгын	
эгитэнэӈкэ вэчьым ӄырым ымы тъыльугъэн	
ынан ӄылгэлёгты ёнэн гитэнэӈ йытонэнат манэгъэнъачыкойпы пыгычьыт ынкъам мэгчератыӈогъэ	
ӈутку чыӄаӈӄачормык ымыльэты чиниткин вагыргын ынан гэегтэтлин	
унтымкыльу гатвален ынӄэн вагыргын таӈычьыгырго гатвален	
ыныкит мэмылына ынӄэн нэнакэтъоӄэн — ынӈатал таӈычьыгыргын	
ынан лым ӄолетъылё тратвыӈын валёмъё гымнан мэмылгыпы	
игырым виин тратвыӈын ӈутку пыӈылтэлык яаёлӄыл	
ынанӈъочьо оʼравэтльано горатвален мэмыл	
ӈэныльанма ытлён аны колё гэтэвиминӈылин ынӄэната тэвиминӈэ мэчынкы мынгыткэн оʼравэтльат таӈынпыннавыӈ	
вачаӄ мэмыл алваӈ вальын	
ытлён палёмтэлма ӄонпы чимгъуркын аны ӈотӄэн ынанкоргычьын оʼравэтльан	
ытлён ӄутырык рээн нэмыӄэй энантомгавыльо ынкъам ыʼттъыёлкэнано председателё колхозык гатвален	
вэчьым ымы игыр ытлён председателе нъитыркын ыныкит кэлигъюлыльу нъатвагъан	
вачаӄ ытлён тэӈэгъюлкыльин калевэтгавык ынкъам кэличитык	
ӈиныльу вама ытлён ӄутырык нэмыӄэй ыныгмил вальык аʼачекык рээн люӈкэлиткульу гитлин миӈкыри ӄун мургин ӈъочьыварат ынкы уйӈыльу акалеткоракыльо гатвален	
вачаӄ ыныкит ынӄэн эргыръэт ымыльорыкы вэнтыгъи — ынкы ынръам мэмыл колё нываӈэлтатӄэн	
ытлён нывинрэтӄин рытомгавык мурыгнутэк советкэн нымытвагыргын нинэнтэйкэвэтӄинэт эӈэӈыльыт ынкъам кулакыт нэнантомгавӄэн колхоз	
чама вай ымыльо ынан кэлигъюлетыйгут нинэнтыӄинэт	
вачаӄ кэлигъюлетык чинит нылвавӄэн йъарат нываӈэлтатӄэн	
мэмыл ынӈатал нэӈъэлетӄин рылек колхоз	
ӄэтэв пэтле гыюлетгъэт оʼравэтльат	
ыныкит председателё нэльугъэн вамче мэмыл ымы киткинуӄэй люӈъээтэ итгъи	
чекалваӈ	
вай ынӄэнагты ытлён гэтэгъенлин иӈӄун ынӈин вальыт оʼравэтльат нымэйӈэтынэт	
ынан чинит вамче кэлиткуйгут нинэнтыӄан чинит тыӈивынин калетконвы въэӈэты	
турыльэ председателя пытӄы таӈыӈ рыляӈӈонэнат колхозкэн мигчитти	
ынпыначгын мэмыл вэнлыги эгыттагнэты члено правленияк эмӄынгивик ныльуӄин	
мэмыл ынкы чит кэлиткусӄикви ликбезеты ӄытыӈогъэ	
вачаӄ вэнлыги лываквъэ	
ымыльо кружокык кэлиткульыт энмэч гэйӄунтэтлинэт мэмыл вэтгычемгъогъэ — чамъам райъогнэнат ынкъам ынӄэната ытлён ӄытрирэгъи	
чама нымкъэв ытлён нымигчирэтӄин гыннэӈӈыттыбригадак мэмыл ныракалготкэӈӄэн — вай председателё энма эгъюлеткыльу люӈнъэле милгэрыткук льэтык вынэ мэмыл ванэван тымӈэнӈэн нымигчирэтын	
ымы нымкыӄин мигчир ярак мэмылын ӈэвъэн тэленъеп гэвъилин ынан чинит гэнмэйӈэвлин ӈээкык	
чама ӄонпы эмыраӄэты ныпэгчиӈэтыльэтӄин	
ӄол нинэнтыӄинэт ынан ченлечыку нинэнтыӈэвӄинэт мэйъулет ӄол нинэнтыӄинэт нинэтэйкыӄинэт ваӈӄытгыпы имыръэнутӄэгти	
вай ынӄэната ынан эӄылпэ рыпаавнэн ликбез ынкъам ыныкит ытлён миӈкы тэнынныӈыльылӄыл — нэнарисоватӄэн мэлгыёчгэпы нынны	
ынӄэн ынан чимгъунин еп председателё вама	
ӈааккагты ынан мэлгыёчгык нымэльэв кэлийгут рыннин нынны мэмыл ынкъам ыныкит ытлён миӈкы тэнынныӈыльылӄыл — ыʼттъыёча нинэтрилӄин мэлгыёчгын ынкъам ынӄоры нинэкэлиӄин нынны	
этъым вай игыр калевэтгавыльыт ӈутку рэмэтивэнӈыт иӈӄун мэмылына лыги нымкыӄин романтэ пыӈылтэлтэ	
гымнан лыги ынӄэн аʼӄалымалявыӈ ытръэч ӄэлюӄым миӈкыри миӈкыри ӄун гымнан ӄонпы амӄэглынангэт тыкэлиркын ӄэйвитык энэчгытэты ӄол итыркын	
тэгрыӈэ кэлигъюлетык ынан ӄонпы ытлыгэты калевэтгавъёттэ книгат нэнатвыӄэнат	
янор мэмылына нинэгитэӄин миӈкыри ынин ӈээкык кэлиткуркын	
ынӄоры ытлён ынӄэнагты ынӈин кэквъи ӄынур вай ынан чинит нэнакалевэтгавӄэнат книгат	
таӈымыльэты мурык нымнымык ыныкит атвыка кэлиныгйивэтыльыт мэмылына ынанмыкыӈ лыги книгак имыръэнутэт тывъёт	
ытлён кэлигъюлыльу таӈылгыӈ ыныкит вай вэлер ыннэн буква ынан лыги нъылгынин	
вай ынӈин вальын ынӄэн мургин ынпыначгын — мэмыл	
вайым йытонэнат ынпыначга эʼнъачыкойпы пыгычьыт ынкъам танкавӈыӈӈонэн купрэн	
йыпаннэнат ӈыроӄ пыгычьыт ӈыраӄавым йыпанма рэрэннин ынкъам пыгычьын оʼраӈӄагты кувлыткугъи	
ынпыначга кэтэм мимлык ӄача йъонэн	
палӄынтанма гитэнин аӈӄачормын ынкъам льунин рай мэӈин ӄантаквык рымагты вакъотвальын	
мэӈин рай ынӄэн	
мэмылына йытонэн гитэнэӈ лылепгъи ынӄам элкылнин кэӈъири	
ӄэйвитык ынкы ӄантаквык ӄача кымъына бригадата нытэйкыӄин тэнувэран	
иаʼмым ӄытлеӄылявол кэӈъири тымӈынӈэн вакъотваркын ынкъам чиӈкъэтывэркын мигчирэтык пууръу	
эты ытри паӈъэвӈыторкыт	
иаʼмым ынкы амынан кэӈъири вакъотваркын эʼмъим ӄутти	
кэӈъири пэтле ӄутгъи ынкъам ӄытлегты эквэтгъи оʼраувэрагты	
мэмылынъам элвэльин энмэч чемгъоӈӈонэн	
ытлён нычимгъуӄин вай эргатык тэгрыӈэ еп йылӄанма ытлён рынныӈыттысӄивы амранчачальавӈа ыннэ хабаровскакэн студентка	
ынкы амурык вэчьым уйӈэ лыгъоравэтльаӈӄакэн ӄычав эвыр раквагъа таӈӄычав ымы гэмавъе ытри йынрын ръэйӈэвнинэт	
йыпатыплыткок пыгычьыт мэмылына гитэнин эвычакэн купрэӈилгын	
ынкы ӄытлыги ӈирэӄ тинэнитчыӈыт гэлпъилинэт	
ытлён аӈӄачормыеквэ эквэтгъи нинэлӄырирӄинэт тинэнитчыӈылӄылти выквыт	
тыляма ынан нэмэ льунин ӄантаквык ӄача вакъотвальын ӄлявол	
ынкъам гитэнэӈэтэ ынан нэмэ элкылнин кэӈъири	
кытэӄэй вак ытлён нэмэ ынӈин итгъи кэливытгыр галяк — нэмэ ынӄоры вай лымӈэ	
аны рэӄыркын ынкы ынӄэн ӄытльэлявол	
ӄэйвитык ынкы ытлён мачынан таӈытваӈ	
ытръэч ынӈин итык пууръу кэӈъири нытымӈэтваӄэн ытлён нывакъотваӄэн нувичвэтӄин валята въайыткынык нарычгытваӄэн нытааӄоӄэн	
ынкы мэмылына чичевнин ръэнут ынӄэн чимгъунин кэӈъиринэ иӈӄун эвнэмигчирэткэ нитын	
аманӈэнайпа ынпыначга рыпэт кэгынмэ тинэнгыгэрэгнин ӄытльэлявол	
аны ынан мытрататкынъегыт тэмъюӈыткульигыт	
аны амалваӈ вальыт ынӄэнат оʼравэтльат — мэмыл ынкъам кэӈъири лыгэн ӄонпы алваӈ вальыт алваӈ ныгитэӄин ыргынан торвагыргын	
мэмылына торвагыргын — ынӄэн колхоз эргыръон ынкъам нымэйыӈӄин советкэн родина ынӄэн институтык кэлиткульын тэгрыӈэ ынӄэн унпэӈэр вамче таӈымыльо ытлыгык алваӈ нымытваӈӈольыт мурык нутэк оʼравэтльат ынӄэн ынин чиниткин ынпыльатгыргын	
вайым ыныкит нымытвагыргын игыр нымэльэв атвака нъитын мэмыл тэленъеп энмэч ӄырым нъыегтэлын	
ӈъочьыройыръык ынпыначгыт пэтле нывъиӄинэт	
тэгрыӈэ нивӄин энмэн мэмыл егтэлыльылӄыл ынык нэнэнэк лым нэнэнэт оʼраттагнэты	
вынэ ӄырым ынӄэн эӄылпэ нытвагъан — вай тэгрыӈэ еп эʼликэткыльин	
ӄэйвитык тэгрыӈэ ӄырым ӄонпы эӄликэткыльу нитын	
мэмылына тэнлыги микынинэну нэнэнэну ратваӈыт ынин ытлювъёт ытри йынрыно нэнэнэну ринӈыт	
вачаӄ ынӄэныргин нэнэнэргин лым нэнэнэт аʼтчак — йъарат оʼтчой	
ӄэйвитыкым мэмыл мэчынкы ымы ырыкагты нъаатчан	
таӈвагыргэпы алва тылек ванэван мэӈин ныгагчавын	
кэӈъиринэ нэмыӄэй торвагыргын тэӈу нинэлгыӄин	
ӄэйвитык ынан гэмо пэтывагыргын ынкъам аʼӄантэнмыткоӈ	
чама ынан ванэван ипэ яагты вальын лыги нылгынин	
ытлён нытэӈычьэтӄин ымволӄытвэӈэт клубык вак чьумэткук талгъэӈык	
ымы рыпэт кинома — нивӄин мэмыл — кэӈъиринэ ипэ элвэльин нинэгитэӄин	
ипэ миӈкыри йыпык пыргуккъэли — ынӄэн гамгакартинак ынан мыкыӈ нинэгитэӄин	
нымкыче мэмылына нэнанвэтгаатӄэн кэӈъири иӈӄун ытлён нымэльэв колхозмэгчерэты нытваркын	
лымынкырилы нэнанвэтгаатӄэн наӄам кэӈъирин ӄытлин майыӈкы нытваӄэн	
ымы вичыльэ вамчена нэналвавӄэн рытэӈытвэтык кэӈъири	
ӄэйвитык мэмылына майыӈкы ыныкы нылымалявӄэн кэӈъири вачаӄ вэнлыги ӄытльэлявол таӈколхозыльо люгнъэле итгъи	
кэӈъиринэ ванэван нымкыче нырэльугнин мэмыл анӈэно ытлён нинэлгыӄин ынкъам винвэ кэӈирылгыну нинэлгыӄин	
ӄэглынангэт ынпыначгэн мраӈӄач мынгык рылгылгын гэмлелин авэтгаткыльэн	
вэтгавма ынан ынӄэната рылгэ нэнанъомравӄэнат тывъёт ынкъам каӈъэрэна ныпэраӄэн ӄынур вай ръагалгачга пэнрыйвыркынэн ытлён ынкъам упыткуркынин	
вачаӄ иаʼм рай амыныкы ынӄэн ныпэраӄэн	
ӄутырык ымыльорык лыгитэӈу нылгыӄин ынпыначгын мэмыл ынкъам етъаӈ ымныкэрэт палёмтэлык ынин пыӈылтэлтэ	
ынкы вулӄытвик кэӈъири коргэты рагтыгъэ ытлён нычимгъуӄин	
аʼмын вай нымэльэв тытэмъюӈын бригада	
мэмылынъам пынлёнэн вамче ынкъам эвыр ынкы тэнчичеквъи	
эргатык ымъылёӈэт ытлён нычимгъуӄин миӈкыри тэнымчевӈык ӄытлильын кэӈъири	
тывык вамчена	
вачак ымы ынӈин вамче ваӈэлтаркын	
тывык омакатынвык	
вачаӄ ӄырым пэтле омакатгыргын нытван	
правлениягты эʼйӈэвык	
аны нымкыче ытлён правлениягты гъэйӈэвлин гъэйӈэльэтлин ынкы ганӈыркылявлен гъэйӈэчьивылин вачаӄ ымыльо ынӄэн лыгэнитык	
ынӈин мэмылына чимгъунин кэлик кэӈъири ранмыгазетагты	
еп ытлён ынӈин энтыкыльин	
ынан ынӄэн тывнэн тантомгэты гэмавъена ынӄо гономына ӄытгъи	
ӄэйвэ — иквъи гоном — игыр вулӄытвик калеткорагты ӄыетги	
моргынан игыр ӄол ранмыгазет мытыплыткуркын	
ынкы эйӈэч ынкъам ринтувги ратваӈыт — ымыльэты редколлегия	
игыр ӄол ранмыгазет мытыплыткуркын	
ынкы эйӈэч ынкъам ринтувги ратваӈыт — ымыльэты редколлегия	
калеткорак ыннан классык ынан ытри льунинэт ыргынаи ныӄитпъэв нытэйкыӄин ранмыгазет	
мэйӈилгыкэлитъул рыратъё нотайкочаткынык ӄынур аӈӄаеквэ тылельын гилгил редколлегияльытым гролмакы кэлитъулык элвэтиӈэтыльыт ӄынур мэмылтэ раровтыӈыльыт гэлыткынэты	
эйӈэчынэ таӈпочерка нинэкэлиӄинэт заметкат гономынъам амалваӈ пэральа энаркэлечга нинэкэлиӄинэт нынныт	
ринтувгинэ нинэнэймысӄэвӄинэт журналгыпы чывэёт картинкат	
ынанмайыӈкы мэмылына гакачьаравлен ринтувги миӈкыри ӄун ытлён гэлгипэӈъивэтлин ынкъам игыр вай таӈпаӈъэвӈытоӈ	
эʼтки аны аӈъачгыргын оʼравэтльагты кавыльэты тэвыльатык чама милгэрыткук мигчирэтык вэӈыткунэӈэтэ ынкъам энаркалечга	
ринтувги ӄонпы найылгавӄэн иӈӄун эвнэнэймысӄэвкэ оʼралвагты картинка авнанчарэйпатка клея ранмыгазет рыпэт ынӄэната ытлён колё гатгытлёлен	
мэмылына тывнэн кэӈъири ынкъам иквъи ытръэч вай чамъам гымнан ынӄэн чинит трэкэлиӈын	
ынан торгынан чинит заметка ӄыкэлигыткы	
вэчьым ытръэч мэчынкы гымнан ытлён трарисованӈын	
ытлён партак ӄача нанвакъовын нэйылын кэлитъул оʼптытъар карандашыт резинка чинитым нэмэ апаӄатлыткогъат нотайкочаткынык	
вачаӄ пэтле мэмылына чичевнин рисоватгыргын кэлитъулык ынкъам ваӈӄыттамэнӈатгыргын — ынӄэн таӈалваӈ вальыт	
наӄам тэлеӈ ытлён нычимгъуӄин рисоватык вэчьым чекотгыӈ ыныкит аʼткэвма рисоватык резинката таӈмалеӈ	
эвырым ваӈӄытык аʼткэвма рисоватык ынкы ымы рэӄэё аʼӄавэнратыӈ ымы резинката	
вачаӄ игыр мэмыл вэнлыги аʼткэвма нытваӄэн	
ӄол нитӄин ынин карандаш нымлеӄин ӄол нинэнтыӄин ӄикэлитъул нинэнэвӄин	
ыныкит кэлитъул ванэван нычимэтын ынӈин ынан нинэкэлиӄин кэлитъул рыпэт ымы резинката малек нэналвавӄэн	
мачмынгыткэн кэлитъулти ръэӄэрэвыплыткук мэмыл вэнлыги ӄынвэр кэквъи ынӄэнагты	
еп ымы кэливытгыр агаляка ынан карикатура пылыткунин	
ынпыначгын ынӈин гагаймавлен мигчирэтык рыпэт ынан лёӈвалема рыннинэт яалейпы эймэвыльыт эйӈэч гоном ынкъам ринтувги	
ытлён вынынтатгъэ вытку ыныкит ытри гитэплыткук карикатура лыгитэнӈыткугъэт	
мигчирэтык рыпэт ынан лёӈвалема рыннинэт яалейпы эймэвыльыт эйӈэч гоном ынкъам ринтувги	
ытлён вынынтатгъэ вытку ыныкит ытри гитэплыткук карикатура лыгитэнӈыткугъэт	
ынӈаталым йыӄӄайым	
вай ӈотэнранмыгазетык мытрайпанӈын	
аны тумгот мурык игыр чиниткин кукрыниксы варкын	
мэмылына ванэван титэ нывалёмнэн кукрыниксы вачаӄ чичевнин ынӄэната ытлён колё нанъягъан	
вачаӄ ипэ кэӈъиринэ нылгинымэльэв лыги ынӄэн ӄырымэн инэнъээв ипъэм ымыльо ынӄэн ӄэглынангэт	
вачаӄ ынӄэнайпы ытлён ванэван нунтымэвын	
игыр ынин чимгъун кубаныльык казакыкгыпы оʼралвагты варкын чекъоралвагты кинойпы	
ыʼттъыёлчывэпыт кинокэн пылыткугъи кэӈъири оʼратытлеты эквэтгъи вынэ аʼӄавакъотваӈ кинок игыр ытлён варкын	
микынэ рай ӈытотыляльын ӄулильэннин мэй кэӈъирий нэмэ ӄантаквэты ӄытыркын	
аны ынӄэната таӈымыльо рытэнӈыткувнинэт	
эви вай энмэч ымыльорык накалевэтгавын ранмыгазет	
кэӈъиринэ ымы с	 рэӄын люӈивэ рыннинэт тэнӈыткульыт вачаӄ вэнлыги нэргъав ивнин дежурныльын кита ӄынвэнтэтгын библиотека	
ынкы гымнан пыргуккъэли тыпэлягъан	
ӈирэргэри ытри рэгъэт библиотекагты	
пыргуккъэли ӄэглынангэт ыʼлӄэпык ныймэтваӄэн — кэӈъиринэ рытгэваннэн кыляма гоном	
ынан пиринин къэли ынкъам тытлеты тыляма авынъанӄатэты нывилгъи ранмыгазетык ӄача ынкъам нэмэ гэтаӈӈонэн карикатура чама калевэтгавыӈонэн ынкэгиӈкы вальын заметка	
вай ӈотӄэн черъывытэчгытрыпэральын выквычгын	
ынкы рымагты нывакъотваӄэн танӈавэты вальын ӈирэнлевтыльын топыӄыляволӄай	
ӄол левыт выквык рымагтэпы льолӄылтагнэты нывытрэтӄин	
льулӄыл ынӈатал нытавэмэнӈыпэраӄэн	
ӄол левыт мачьэмпакы нытваӄэн ынкъам выквык рымагты натчытваӄэн	
льулӄыл ынкы левтыкин рамынноӈэты нытваӄэн	
ынӈатал рай миӈкыри такарикатураӈыльа вачаӄ таӈалкылыӈ гэтэйкылин льулӄылкин тавэмэнӈыпэрагыргын	
рамынноӈгыргыным ӄынур нивӄин ынӈаталым юргымтэӄыт гымнинэт мигчиттумгыт ынӄэн льулӄыл нэмыӄэй танӈавэты вальын миӈкыри ӄун калевэтгавыльа энмэч лыги ыʼръонтатгыргын	
кэӈъиринэ чимгъугйит ынӄэн топыӄыляволӄай этлы ыныгмил апэракыльэн	
вачаӄ рай иаʼм ымыльо нивӄинэт — ӈотӄэн вай кэӈъири	
рай иаʼм эвыр ынкы ытлён нэлкылгъэн	
карикатурагэӈкы вальын заметка гэкэлилин гономына	
ынкы энмэч уйӈэ мыӈапчегыргын	
гэтэнынныӈлин ынӄэн аӈыркылкыльэн ӄытльэлявол	
татэнувэраӈынвык — гатвылен заметкак — ымыльэты кымъынин бригада стахановыльымэл гэмигчирэтлин	
пытӄылым гэтэгмигчирэтлин авынынпытвагты ынпыначгын ӈоӈӈо чама ӈиныльын тылечьыткульын йынрын	
ытри бригадирмэл тэнмычьо нитӄинэт мэгчератынвык ӄотырыкы	
ытръэч ыннэн оʼравэтльан аʼткэвма нытваӄэн	
ытлён ванэван нырэмигчирэнӈын	
лыгэн ӄутти мэгчеранма ытлён ӄонпы ӄантаквэты нылӄытыльэтӄин	
наӄам ытръэч лыгэнитык ӈэнрилы нылӄытыльэтӄин	
ытлён ынкы ныпаӈъэвӈытоӄэн ынкъам эмӄэлелвынэ тумгыт тэнӈу нинэлгыӄинэт ытръаттагнэты эӈъэлетыльыт	
моргынан мытчичевын ынӄэн ытлён тымӈынӈэн ынӈин нитӄин иӈӄун эвнэмигчирэткэ	
вынэ ытлён лым ӄырым вэты ынӈин итыльылӄыл	
нылӄытыльэтӄин	
ытлён ынкы ныпаӈъэвӈытоӄэн ынкъам эмӄэлелвынэ тумгыт тэнӈу нинэлгыӄинэт ытръаттагнэты эӈъэлетыльыт	
моргынан мытчичевын ынӄэн ытлён тымӈынӈэн ынӈин нитӄин иӈӄун эвнэмигчирэткэ	
вынэ ытлён лым ӄырым вэты ынӈин итыльылӄыл	
кэӈъиринэ ытръаттагнэты калевэтгавнэн заметка ынкъам аманӈэнайпа рыпэт рыннынӄаӄъаквъэ	
вачаӄ гучвыгитэк клубкэн дежурнильын ытлён рэмыннуӈгъи ынкъам гырапэты ӈаргыногты ӈытогъэ	
вачаӄ ытлён паагъэ рэмыннуӈык чама гырэпык эвыр киткинуӄэй иичгэтгъи дежурнильэпы	
ынӈатал колё тиркэ нэнанӄэргавӄэн тэпӄэйиквин	
ынкы тэпӄэйиквик — мургин нымным	
колё номычьатӄэн	
ӄэйвитык нымачыгтыйгатӄэн ытръэч вай айвачыӈӄачайпы ынкъам таӈванэван нынэгытовын	
тэпӄэк кэтэм нымнымык гыргоча ныпонӈэльатӄэнат гачгамкыт	
вачаӄым ымы ивтылетэ авынрэӈамъянма таӈванэван мэӈин нычаткаткогъан	
ытръэч кытӄонача эплыӄытэтэ рыръалявъё гатле ӄынур выквылгын нотасӄыткынэты нэрэтӄин	
вынъэм игыр аʼӄачаткаткоӈ пытӄылым айвачыӈӄачайпы кытыйганма аӈӄак нымнымык ӄача вальык илирык агнон кытыйга мэчынкы ынкыри тагныпкэратыӈ пэкыл	
нымнымыкым нымнэӄинэт пойгыт ынкъам чьыӄэлпэрпойгычьомыткынык ныйпыӈатӄэнат рэпалгыпойгыёчгыт	
лыгъитвык нынрымэӄэнат ыʼтнэлгыт	
ымаӈӄачормыеквэ рэмкын нъытналгынрымэӄэн	
ынпыначгын мэмыл энмэпы ёпылӄэвынвэпы нырагтытыляӄэн	
ынӄоры ынан нинэгитэӄин агнон	
левыт ынин экъэликыльин мачвэк нилгиӄэтӄин гитэнэӈ	
гытлён ӄынур ӄэргыкыляляӄагтэ ынык кытрэлык ныӄэлпэратӄэн нытилиӄин ынык льолӄылкымъогъеквэ	
ыʼттъыёл мэмыл паӈъэвӈытогъэ ӈэнбригадакэнак лыгъитвык ӄача	
ынкы нымигчирэтӄинэт ринтувги ынкъам чинит бригадир унпэӈэр гэмалӄотын экык	
мэмылына кытэӄэй ытри рывэтгааннэнат тывнэн миӈкыри игыр варкын агнонвын	
ынӈин нымэльэв тывнэн миӈкыри таӈытвыӈ ытръэч таӈгыннэӈӈытыльэты	
унпэӈэрым ытри ринтувги тэӈгынниӈӈыттыльыт ыргынан натаӈвалёмын мэмылынэн тывъё	
агнонвын	
ынӈин нымэльэв тывнэн миӈкыри таӈытвыӈ ытръэч таӈгыннэӈӈытыльэты	
унпэӈэрым ытри ринтувги тэӈгынниӈӈыттыльыт ыргынан натаӈвалёмын мэмылынэн тывъё	
мэмыл лымӈэ мэчурэтылегъи ынкъам вакъогъэ чыгайыткынык кымъынэ бригадак лыгъитвык ӄача	
ӈуткъум нымигчирэтӄин кэӈъири	
вай тыетык кэӈъирий	
аʼмыным етий мачгынан	
иаʼм ынръам амгынан мигчирэркын	
акавкэгыргын ынӄэн гыныкы амгынан мигчирэтык	
бригадира винрэттумгу гымыкы йынрын гэнӈивылин	
ытръэч ынин титиӈы нылгинэвылӄыӄин	
гымнан пынанвы титиӈы ытлён тынӈивыгъэн	
аны ынӄэн кэӈъиринэ лыгэкоргэты нэнатвыӄэн	
мачынан кэӈирылгынэ ныльуркынин ынанъяагты вальын мигчир — налгынрымэгыргын — ыныкы тэйкыйгут гэнтылин	
мачынан ытлён ӄытлильу эʼткиӈу имырэӄыльу ыʼнылгыркын вачаӄ ыныкит ыʼтвык нанрымэӈӈон ыʼтнэлгын ымбригадгыпы ипэ ытлён нэнӈивыгъэн	
рыпэт ымы игыр стахановыльа йынрына кэӈъири очо лыӈыркынин	
вэчьым кымъынэ ӄолебригадакэнак ченэт бригадакэн ӄляволтэ таӈыӈ лыги нинэлгыӄинэт	
аны ӄэйвэ кымъынэ ӈутинмигчирык кэӈъири йыпаннэн — нычимгъуӄин мэмыл гэтама мигчирэтыльын кэӈъири	
ынӄэн ӄырымэн гыннэӈӈыттыгыргын лымэвыр татэнувэраӈгыргын — ӈутку мэчынкы таӈмэгчератыӈ ымы айылгыкыльо чама эӄитпыкыльу иткэ	
ӈутку ныгтамъав ныгъюльэв тынэёлӄыл ыʼтнэлгын ынӄэным нымэльэв кэӈъиринэ лыги	
ӄыгитэгыткы аны нымэльэв ытлён игыр мигчирэтыркын	
аны нымэльэв игыр мигчирэтыркын — ивнин мэмылына ныгъюльэв кэӈитититэ инэнниткульын кэӈъири	
ынръам игыр ынпыначгын мачалваӈ чимгъуркын	
иӈӄун нымэльэв тыник лыгъитвык рэтӄыявъё рэпалгын ӄырым вальылӄыл амгыёлятгыргын амгытаматгыргын — чама вай ӄэлелвын вэты онтымэты вальылӄыл	
ӄол налгыӄачакэн равъёлӄыл тититэ ӈирэӄэвым ытръэч амгынонтагнэты иӈӄун рытрииръын авнантока нитын	
ыныкит рэвык ӄол налгыӄачакэн — мимыл ынкы рэвъюнтыркын ыʼтвычыкогты	
ыʼтвынэлгын аʼӄаннэӈ ыныкит оʼравэтльан аʼткэвма выенторкын	
мэӈӄъом таӈвыенток ынӈэ рай ӄэлелвын ӄынур пыгыпгэтыркын	
ӄэлелвын вэты онтымэты вальылӄыл	
ӄол налгыӄачакэн равъёлӄыл тититэ ӈирэӄэвым ытръэч амгынонтагнэты иӈӄун рытрииръын авнантока нитын	
ыныкит рэвык ӄол налгыӄачакэн — мимыл ынкы рэвъюнтыркын ыʼтвычыкогты	
ыʼтвынэлгын аʼӄаннэӈ ыныкит оʼравэтльан аʼткэвма выенторкын	
мэӈӄъом таӈвыенток ынӈэ рай ӄэлелвын ӄынур пыгыпгэтыркын	
кэӈъири ръэтыльын мэмылына анъягты вынынтатгъэ ынкъам льунин мэмылына мачвэк илгиӄэтыльын гитэнэӈ	
ынӄэната ынин ӄэлелвын лыгэнкапчачавнэн	
вай вынэ ӄэглынангэт мэмылына ытлён гэльулин	
ӄыпаӈъэвӈыто кэӈъирий — ивнин ынпыначга гылмалема кытрэл	
гыт гытлётэлельаркын вай ӄынвэр ымыльэты рэлгыгъэ	
ӄынур вай аʼӄагнэнвык рытрэльёйгыт лёнлятъолегыт	
ынӈэ мэмылына таӈанӈэнака ынӄэн гатвылен	
вачаӄ кэӈънринэ ынӄэн таӈалваӈ чичевнин	
паӈъэвӈытойгот рытъёнвык ынан чичевнин иӈӄун ӈот ытлён мэгчерынвык мыкыӈ ныпаӈъэвӈытоӄэн	
ымы лёнляк рытэнма ытлён люӈынунтымэвэ рыннин	
опопы аны ӄытвыгын микынэ гым ранмыгазетак гэнарисоватлен	
мэкына гынан гым энатвэ	
раӄынвъым гыт мэкына мытвыгыт	
ванэван мъаӄатвыгыт гымнан ӄэглынангэт гатвылен	
ымы газетык гыт гымнан чинит трисоватгыт	
гынан чинит	
ӄэлюӄым гымнан чинит — татлыгнэн тымӈалголяӄ мэмылына	
аны ӈот ытлён ымы ванэван нычимгъун ивык энмэн ынӄэн ӄутынэ микынэ карикатура рисованнэн	
мэмылына ӄонпы чинитчимгъут оʼраӈ нэнатвыӄэнат ымы ӈан еп тэленъеп кулака ытлён тангыарагма	
аны ӄырымэн мэмыл айылгыӄылявол	
ытръэч вай ынан гэмо нинэлгыӄин энмэн вай карикатурак тантанынныӈыӈ ынкъам ымы микынэ ынӄэн ыныкы лёӈытва рыннин	
ынӄэната ынпыначгын лыгэн аӈал гылчемгъока иквъи энмэн ынӄэн вай ынан гарисоватлен карикатура	
ынкъым кэӈъирин ӄэлелвын анӈэната аʼткэвма нытваӄэн	
ыныкы лёӈытва рыннин	
ынӄэната ынпыначгын лыгэн аӈал гылчемгъока иквъи энмэн ынӄэн вай ынан гарисоватлен карикатура	
ынкъым кэӈъирин ӄэлелвын анӈэната аʼткэвма нытваӄэн	
аʼмыным	
нылгинымэлӄин — иквъи кэӈъири панэна вэвральатмынга тынэма ыʼтвынэлгын	
стенкорым гынан лыги	
раӄыстенкор	
гономына ванэван гыт ыʼнытвыгыт	
гоном нивӄин энмэн гым стенкорына энарисоватгъэ	
мэмыл тэӈэӄуликэ тэнӈыткугъи кэӈъиринъэм эчичевкэ чама кагынмынъомравэты нинэгитэӄин ытлён	
ыныкит мэмыл ынпыначго иткэ нъитын вынэ кэӈъири чамъам гытгытэ нъытвагъан	
аны алваӈ кэӈъирий гынан гоном чичевын	
стенкор ынӄэн корреспондент	
ранмыгазеткэн корреспондент	
ранмыгазетагты тэкэлиӈыльын	
валёмэ	
ынӄэн гономына гым стенкоро инэлгыгъи	
гономына ынӈин вальыт вэтгавыт лыгитэӈу нинэлгыӄинэт	
ынан ымы гым ынӈот иниквъи	
игыр гыт мурык ӄонпы стенкоро ӄынъэлги	
тывалёмык — мэрынрэ иквъи кэӈъири	
ынкъам люур анӈэнӈынваӈэгты тиӈусӄыченнин мынгылгын	
вачаӄ энмэч ыʼтвынэлгын гэнэвлин	
вынэ тынэма ыʼтвынэлгын ӄэлелвын ӄонпы тымгытвальылӄыл	
мэмыл нымыркъув ӄутысӄычетгъи ынкъам каӈъэрэна кытгынтаймаквъэ	
оратвака кытэӄэй ыргынан эʼмпэты ныгитэӄин ыʼтвынэлгын раквыргын нытэйылиӈӄин ынкъам аны пыннэты нылевтынилюӄинэт	
патгыргын — этчывъентогъэ кэӈъири	
вынэ эʼтки — яйвачатэты иквъи мэмыл	
ынӈатал кэӈъири гэпыннэвлин лыгэн ымыльэты мэгчеръылён ӄынур уйӈэ	
вэчьым лым пыткытэӈоёлӄыл ытвынэлгын иӈӄун патгыргын оʼраытвычыкогты нынъэлын	
ытръэч ынӄэнагты ымыльо гынмыл тынэё нэмэ рырыткоёлӄыл	
чама ванэван амынӄэната ныпыннытван вай ытръэч ӈутинмигчирэ ытлён мэчынкы нъэргыпатын	
вынэ ынӄэн каӈъэрэна эʼтки	
игырым кымъын ривы энмэн лыгэнитык ынан ытлён ыʼтвыналгатынвык мигчирэтыйгут рыннин	
ынӈаталым вай эʼтки	
чама вай ынӄэн мэмылына льунин	
вэнык ӈот ыныкы калготкэгъэ кэӈъири иӈӄун ытлён ыʼтвынэлгынник очо гайпатлен	
мэмыл нэмыӄэй нымачӈыркылятӄэн	
ынан ейвэчу нинэлгыӄин кэӈъири	
вай ынӄэн ынан мигчирэтыльын кэӈъири вэтгавчета нинэнкимэвӄин ынӄэн ынан рыкапчачавнэн ынин ӄэлелвын имыръэнут аʼткэвма каӈъэрэна вальын рыкэтъовнэн	
вайым ынан ынпыначга лыги лынъёлӄыл ынӄэната мигчирэтыльын оʼравэтльан ӄырым рыкапчачавъёлӄыл	
аны эʼтки ӄонпы ымыльо рырынгээвъёт рынвилетык рывэтгавчетавык	
тэленъеп энмэч ытлён рагтыльылӄыл	
чама рай ынкы тэгрыӈэ амынан варкын гыткалгын гэнрултэтлин ӄаплывэчванма	
евъев кэӈъирий — иквъи мэмыл	
кэӈъиринэ эʼнӄэткэ йылнин титиӈы	
мэмылына йытонэн валы чывинин алпынӈылӄыл йыпаннэн патгыргык ынкъам тынэӈӈонэн	
ынӈатал ныгтыӄэн йыпатык ынӈин вальын алпынӈын иӈӄун мимыл эвнэвъюнтыкэ нитыркын кытачгыта тынит вальылӄылтэ чама ӄырым равъёлӄыл ыʼтвынэлгын	
вачаӄ ыныкит ынӄэн тыниркынин мэмылына вэты нымэльэв рэтэйкыгнин	
мэчынкы эвнэпытӄытиӈукэ ыʼтвынэлгын чывипыт кэливытгыр галяк мэмылына рэплыткугнин тыник ыʼтвынэлгын	
аʼмын ӄэтэв ӈутку мэмыл — игырым нычимгъуӄин кэӈъири	
ʼмын вай ӈутку таӈыплыткоӈ пыӈылтэл	
ӄытлильын кэӈъири ӈыркылятыркын мэмылына эʼӄу чинит лынъё ӄытльэлявол игыр винрэтыркынин кэӈъири мэмылына анӈэнатвальын игыр ръэтыркын	
вай ынӈин таӈыплыткоӈ пыӈылтэл ынкъам таӈэвыӈ — ытръэч	
вачаӄ вынэ еп ӄырым мыплыткун гымнан пыӈылтэл	
гым тэнаватык ӄонпы ымыльо ӄэглынангэт тывык	
ынкъам ыныкит ымыльо ӄэглынангэт тывык кэӈъирин ынкъам мэмылын вагыргын чеэкэй торымгольын татэнувэраӈынвык люӈыплыткульын ыʼтвыналгатынвык	
ыныкит ымыльо ӄэглынангэт тывык кэӈъирин ынкъам мэмылын вагыргын чеэкэй торымгольын татэнувэраӈынвык люӈыплыткульын ыʼтвыналгатынвык	
кэтэм ынкы вулӄытвик лыгэн оʼптытъар кэливытгыртыгаляк кэӈъири ытри мэмыл нэмэ инэнрынгиввылгыгъэт	
ынӄэным ӈан вагъэ клубык библиотекано лынъё рэлкуӄэйык	
мурык нымнымык библиотекаре нитӄин аймыӈа — ынӄэн иӈӄун ытлён комсомолец	
ӈэръамытлыӈъылёк ӈыроча вулӄытвик ынан нинэнвэнтэтӄин библиотека — нинэйылӄинэт книгат ынкъам журналыт нэнанвэтгаатӄэнат калевэтгавыльыт	
ыныкагты амравэтгавӈа ӈанӄоры нымкыӄин аʼачекыт ныетыльэтӄинэт рыпэт ымы унмык этэӈычьэт кыльинэт калевэтгавык	
ӈаным вай — бригадир унпэӈэр — ванэван амсписокык аймыӈана лымӈъэм вай ӈан миӈкы ынык ӄэлелвынык ныкалетваӄэн	
ынӄэн ымыльорык лыги	
вачаӄым иаʼм паак калевэтгавык иӈӄун гынык пууръу ӄол мэӈин тэӈу лыӈыркынин библиотекаря	
аймыӈа столык ӄача нывакъотваӄэн	
столыткынык журналтэ ынкъам газетат	
ынык ачгыта нывакъотваӄэн колхозкэн энарылгатыльын рочгыӈа	
ынан рэннин книга лик пустыни ынкъам лымӈэ мэчынӈин вальын книга нэнагнатӄэн	
ӈыроргарэ руссильыт — полярный станцияк мигчирэтыльыт — кэӈъиринэ яачы нытваӄэнат	
ӄутынэ нэнакалевэтгавӄэн ранмыгазет ӈирэргэръим ӄутти нычьумэткуӄинэт	
ӄолестолӄайык ӈыраӄ аʼачекыт ныдоминоткоӄэнат	
рочгыӈана эйминнин книга солнечный камень	
ёорэлёна горькийын детство	
ынӄоры аймыӈана ӄача вакъогъэ мэмыл	
ынан йылнин кэлинӈивэт ынкъам иквъи тэгрыӈэнэ вай тыӈивынин	
гатъылыӈолен чейвыткук нылвавӄэн	
евъев — иквъи аймыӈа — мэмылӄырирынэт ынӄэнат книгат мэмыл	
ытлён ӄутгъи вакъосӄыёлгык ынкъам ынангыргочайпы энатрэтъёлгыткынгыпы эйминнин книга	
вай домби и сын ыʼттъыёлкэн том	
ӈирэӄэв игыр накалевэтгавыркын пэтле вэчьым нэрэрэнӈын	
оливер твист калеткорак библиотекак варкын	
вайым	
ынан гитэнин кэлинӈивэт ынкъам иквъи — вайым копперфильд гымык уйӈэ	
ынаным мымӈылён полярный станцияк лымэвыр заставак	
ынаным эргатык гымнан чинит тагрыӈана трэлӄыты ынкъам ымыльо ыныкагты тратвыӈын	
аʼмыным ынӄэн таӈыӈ — иквъи мэмыл	
опопы гынан чинит ӄиквын	
аймыӈана уйӈэ майӈыбиблиотекамэлкэн калевэтгавыльэн карточкат	
ынкы пууръу ныӄиӄин тетрадь	
аʼмыным	
мэмылына рэчгыпы тыгинрынин рырамавъёчгын рырамавъёчгэпы — мэлгыёчгын	
эʼмпэты чама элкымъятэты тыттунин мэлгыёчгэпы тааӄ пэӈпэӈ	
ынӄо рытрилнин столыткынык мэлгыёчгын ынкъам ынӄоры калеӈӈонэн нынны	
аны ныпылмэръэв чама оʼтчой ынпыначгын нытэнынныӈӄин	
иӈӄун перота эвнэнчимэвкэ кэлитъул иӈӄун авнанэпъэравка чернилат чама иӈӄун тетрадык нынны кэтэ мэлгыёчгыкэнамэл нытван	
чернилат чама иӈӄун тетрадык нынны кэтэ мэлгыёчгыкэнамэл нытван	
ыннэн уттыӄэй	
ӈирэӄэв	
вэчьым ӈан титэ ынӄэн уттыт гыргоча гульивлинэт игырым ульив эмгынунык гэмлелин ынкъам мылян нотасӄытагнэты гэкэӈэтлин	
ынӈин мэмылына ыʼттъыёлбуква нынныкин нинэкэлиӄин	
аны оʼтчой нинэкэлиӄин рыпэт перо ӈирэче чернилаёчгык нинэнмыт ыӄувӄин	
выентоплыткок ытлён рымагтэты чит тэнынныӈыркын	
ынръам рымагтэты ныгтыӄэн тэӈгитэк мэлгыёчгык калеё нынны	
пытӄылым ӈирэӄэв буква	
тааӄатъоля гатагмалелен	
аны игыр вэты тривӈын тэгрыӈэ иӈӄун ынан нынны тормэлгыёчгык ныкэлинин	
эʼтки вай ӈотӄэн — нычимгъуӄин ынпыначгын	
ӄэйвитык ыʼтвытконвык ынин этӄыявкэрырамавъёчгын нылгинытэӈӄин миӈкыри ӄун ынкэчыку таӈванэван нитӄыевынэт милгыт	
ытръэч ӈот ынкэчыку ныннытэнмычьын ромкавытвак эʼтки	
кита аны гым гынык пууръу мытэнынныӈык — анӈэнайпэты иквъи кэӈъири ӄытрирэльын аʼтчак — лыгэнитык аны кимэвӄэвигыт	
аны ынан гымнан чинит	
евъев	
ӄынвэрым ынпыначга нынны тэйкынин	
аймыӈана вакаӈынвык рыгъеватъёк мачӈыроча майыӈкы гатвален	
вынъэм ынӄэн мачынан	
ынръам вай нынны аʼткэвма гэкэлилин	
лыгъаткэвма гэкэлилин	
миӈкыръим элвэльин буква ӈутку вагъэ	
ынръам катам алваӈ вальык вакаӈынвык вагъэ	
лымэвыр ӈот мэлгыёчгык нынны аʼткэвма гэкэлилин	
ӈан тэгрыӈэ хабаровскык вама ынпыначга нымкыче нэнанъялгытатӄэн нынны ӄолемэлгыёчгэты — вэчьым вай ӄол рыннин аʼткэвма рисованнэн	
лымэвырым гагчаквъэ ынкъам элвэльин буква гитэнин танынныгма	
ынанъыттъыёл аʼӄатайкыё нынны льунин ачгыта ӄотытвальа кэӈъиринэ	
аʼмын иаʼм ӈан авъеткынка лёӈытвата итгъи	
вэнык ӈан мэмылына винрэннин равъёк ыʼтвынэлгык йыпатык алпынӈын	
чама ӈот кэӈъиринэ мэчынкы ээчгэты нъынрывинрынин мэмыл ынкъам нъивнин винвэ энмэн аʼткэвма кэлинин нынны	
йыпатык алпынӈын	
чама ӈот кэӈъиринэ мэчынкы ээчгэты нъынрывинрынин мэмыл ынкъам нъивнин винвэ энмэн аʼткэвма кэлинин нынны	
ынръам вэчьым кэӈъиринэ ръэтык майыӈкы нинэрэтэнымчеӈӈыӄин мэмыл	
вайым ӈутку рэлку панэна йымэтваркын ӈотӄэн ранмыгазета	
кэтэм ынӄэн	
ынкы мэмылына ганӈыркылявлен кэӈъири таӈымколхозеты	
вынэ панэна аʼаʼтытваркын кэӈъири	
ӄоо	
юрэӄ ымы ванэван ынӈин нычимгъугъэн кэӈъири	
ӄоо вынэ	
вэчьым мэмылына аʼӄатайкыё нынны льук ынан танӈыткогыргын лывавнэн аʼрэк	
ымы вэчьым ӄол мэӈин чамъам нъытанӈавъарэгъан	
кэӈъиръим тэнӈэквъи ыннанмынга пиринин тетрадь ӄолемынгъам рыгъеватыӈонэн мэмылына калеё нынны	
рыгъеванма нынны ынан рай ръэнут нэналгэратвыӈӄэн чама аны нытэнӈыткуӄин	
ынык рээн танӈыткоӈӈогъэ кэльэвги	
рыпэт ымы доминоткольыт паагъат увичвэтык эмпэгчиӈэтэ ръэнут аны ынӄэн вагъэ	
ӈаным тетрадык ныннык мэмыл пууръу нылгинымэйӈъэв чама гытамэты гэкэлилин	
мымыл	
аны ыныкит рэӄу тэнынныӈык оʼравэтльан ынкы ӄырым ымы мэӈин нытэнӈыткугъэн	
ыныкитым мэӈин чинит тэнынныӈыркын ынӈин вачаӄым чимгъуркын энмэн вай ынан нымэльэв кэлинин нынны — ӈан ынкы аʼӄъарэӈ танӈыткогыргын	
аны нылгэнэргъав нытэнӈыткуӄин аймыӈа	
нэмыӄэй тэнӈыткуръугъэт аʼачекыт	
ымыльорык рыкоргавъё ёорэлё ныкытгынтыръоӄэн ралкоеквэ ныкагынпэгчавӄэн ынкъам ныӄулильэтӄин	
мымыл	
мымыл	
мымыл	
аны эӄуликэ ёорэлёй	
аны эӄуликэ	
ынӈатал танӈаквыргын	
колёмэй танӈаквыргын	
вай ыннанбуквата	
ынантаӈгыннэк ӄаӄа ӈот тылвъэткиӈу рытчынин	
какомэй	
гок амын вай	
вынэ ӄыпаатык эʼтки тылвавыркын энмэч	
ынӈэ эʼэʼткэ мэмыл — танӈыткома иквъи аймыӈа	
эʼтки вай	
анъым вай	
аны мачынан ӄытэнӈыткуркын — нырэмыннуӈӄин мэмыл	
иаʼмым гым торыкагты мъээтык	
ынӈэ вай гымнан чинит ынӄэн тыкэлигъэн	
миӈкыръим мынтытык ынӈэ гымнан тынтэнӈыткувтык	
полярникъам ымыльо энэчгытэты ныгитэӄинэт ынкъам мэмылына чинит ырыкагты тывнэн ошибка чинит ынан ынӄэн тэнӈу нинэлгыӄин	
аймыӈаным тетрадь таӈымыльорык ныгитэйвыӄин	
танӈыткогыргын тылемэйӈэтэ нэмэ нитӄин ӄол нитӄин нынрэтвиӄин	
аны ӄоргытанӈыткон таӈанӈэнакыльэн мэмылына вакаӈынвык ытръэч амынан ёргыӄылявол нъанӈэнайпыгъан	
мэмылым ынӈатал кувчемгъольын колё кувчемгъольын ынпыначгын	
ӄол итгъэт поездак москвахабаровск гымык рээн вагонык гатваленат ӈирэӄ бельгияльыттуристыт	
ыргынан лыгипэгчиӈу нылгыӄин айгысӄываратэн вагыргын наӄам ытри ванэван айгысӄыӈ ленинградык нэквэтынэт	
ыргынан нымӈылёморэ миӈкыри ныкоргычьатӄэнат айгысӄывараттэ	
ытръим нивӄинэт энмэн танӈыткогыргыкэн оʼратын средиземное аӈӄы айгысӄывараттъэм эйгысӄычьэчеӈмил чыӄыльыт	
ынӄэнырык ванэван гым ыʼнрэнъээквым вачаӄ танчечавыӈ вай ыргынан лыгъоравэтльат гилмил лымэвыр рыркамэл акоргычьаткыльо нылгыӄинэт	
аны ӄэйвэ — ныӄолентольатӄэн туристӈэвысӄэт	
аʼмын ивкэ ытри ӈан ынкы титэ мэмыл аʼткэвма тэнынныӈгъи нъытванат мурык колхозкэнак клубык	
вэчьым ытри алваӈ нъычемгъоӈӈонат ыныкит ыргынан нанъывалёмынат тэнӈыткульыт лыгъоравэтльат аʼаʼчекыт	
вэчьым аны ипэ мыкыӈ нытэнӈыткуӄинэт ипэ ванэван амомнотак нымытвальыт вараттэ ипъэм мыкыӈ тэнӈыткуркыт тагнымытвальыт вараттэ	
ынкы вулӄытвик рагтык мэмылына йитъэннин ынык ӈааккагты тагрыӈана ёпатыльын йынрын	
ынпыначга йылнин ӈааккагты книга ынкъам пыӈылтэлгъэ миӈкыри ытлён гъаӄатвален клубык	
ынӄоры ытлён ӄытгъи йынрына ытлыгэты ваӈӄыттамэнӈыльэты гэмавъена ынык тантомгэты	
вэтгавма ымы ыныкагты ынӄэн тывнэн	
вачаӄым ынӈин мыӈапчегты ынӄэн мэмылына нэнатвыӄэн ӄынур вай чинит пэтле рантыяанӈынэн	
ынръамым ипэ мэмыл ванэван эʼэʼткэ нитын	
ынан ыныкагты тэнӈыткульыт ванэван анӈэно нылгынинэт	
вачаӄ вэнлыги ытлён нъаатытваӄэн	
ынан ынӄэн нинэрэтэнчимгъуӈӄин нинэрэчичевӈыӄин ръэнутым ынӄэн ипэ вагъэ	
вачаӄ гэмавъейпы рагтык ытлён эӄылпэ атчьатгъэ ынкъам эвыр ынкы йылӄэтгъи	
эргатыкым мэгчеранма ынан ванэван ынӄэн нырэчимгъугнин	
миӈкыри ӄун мэмылына гатвален вакаӈынвын ӈэнрилы ытлён нылӄытӄин ыныкит ръэнут ынан нунтымъэв чама мэрынрэ нинэрэчимгъуӈӄин	
ынӄэн вакаӈын — энмыткынык	
ынӄо ынан нинэгитэнэӈэткуӄин агнонвын	
ынкырилы ытлён ӄытгъи мигчирыплыткук	
ынӈаталым таӈычьыгыргын энмыткынык	
мэмыл вакъогъэ элетиркэ ромавъёк нотасӄыткынык	
ынӈатал ыяагты ӈотӄо танльоткоӈ— ымы ӈэгти нывытрэтӄинэт ымы аӈӄы эмнуӈ нымнымвакаӈынвык тэпӄэн ынӄэната тэпӄэтэ агтатвальын аӈӄайпы кынмаӈӄы	
вэчьым ӈыроӄӄлеккэн гивиӈит галягъат титэ еп ӈинӄэю вама мэмыл тэӈвытку ӈутрэнмыткынэты тыттэтгъи	
ынкъам вай эгыттагнэты ынан ванэван нынӄытрирэвнинэт ымыльыгролмакэн ӈотӄоры гитэк	
галягъат титэ еп ӈинӄэю вама мэмыл тэӈвытку ӈутрэнмыткынэты тыттэтгъи	
ынкъам вай эгыттагнэты ынан ванэван нынӄытрирэвнинэт ымыльыгролмакэн ӈотӄоры гитэк	
ыныкит оʼрайгысӄэты лылепык — лыгъоравэтльаӈӄы эйычгитыркын	
мраӈӄач тыӈаӈӄач ыяаӈагтэ йъыпэрагты нывытрэтӄинэт	
яалеӈӄач оʼрайвалеты — эмнуӈ рымагты ынкы нэмэ ӈэгти	
ынанмайӈычьын — ръэвӈэй	
ыныкит урэгитэк ынӄэн ӈэгны малӄэглынангэт рай ынкы эмнуӈкы еп чигтэленъеп ганноматлен ръавычгын ынкъам игыр ынӄэн выквыӈаё гэнъэтлин	
ыныкит тэркыраӈӄачагты тылик — ыльыльэты нымным танльоӈ ӄынур вай кагрэлыткынык	
анъым ӈот игыр таӈытвыӈ калевэтгавыльэты мургин нымным	
вэчьым ӄутырык тэленъеп нывалёмӄэн мургин колхоз эргыръон	
ырыкы таӈычьыгыргын валёмык миӈкыри ныпэраӄэн мургин эргыпатыльын колхоз	
анъым таӈыӈ нъытван ыныкит калевэтгавыльа нъыкылгэннинэт ӄаат лымэвыр нъилгэннинэт ыʼттъыт ынкъам морыкагты рэмкыльу нъыетын клубэты нъылӄытын нъырэн колхозникырык ярак нъэльунинэт эргыпатыльыт гынниӈӈыттыльыт унпэӈэр ринтувги ынкъам кымъын нъапалёмтэлнэнат мэмылын пыӈылтэлтэ атыкын гырэпыт нъыгитэнинэт имыръэнутэт ваӈӄытэн тантайкыёт гэмавъен кэлиннит рултыӈэн	
элек ымы ыʼтвэ морыкы танъятыӈ	
ӄэйвитык ытръэч морыкы етык ныгтыӄэн	
рэмкын игыр колё ваӈэлтатыркын	
чама вай	
чама вай люурым гымнин пыӈылтэлтэ россэелеты нэрэйилыльэнӈынэт	
ыныкитым оʼраӈ ивык гамгаписатель ӄэйвэ ръэйилыльу ытлён нъитын — украиныльо грузияльо эстоныльо лымэвыр лым ръэйилыльу — гамгаписатель таӈымыльык мурык советнотак тэгъеӈыркын винвэ иӈӄун ынин книга руссильымил ыʼнйилыльэтын	
гамгаписатель ӄэйвэ ынанэгыпычьо ритгъэ эвыр ынан кэлинин книга тэгъеӈыркын иӈӄун ытлён ыʼнкалевэтгавын ымы мурманскык ымы севастополык ымы ленинградык ымы владивостокык сталинградык мурык родина столицак — москвак	
анъым ымы гым ынӄэнагты тымычвынатыркын	
гымнан тыкэлиркынэт пыӈылтэлтэ гымык чычаткэнагты лыгъоравэтльанотагты эвырым гымнин ӄулиӄул эрулкыльу ритгъэ гымнан тыратвыӈын мургин мыӄыльын варат ымыльэты советнотагты	
ынӄэнагты тымычвынатыркын	
гымнан тыкэлиркынэт пыӈылтэлтэ гымык чычаткэнагты лыгъоравэтльанотагты эвырым гымнин ӄулиӄул эрулкыльу ритгъэ гымнан тыратвыӈын мургин мыӄыльын варат ымыльэты советнотагты	
аны вай лыгэнитык тымычвынатыркын	
ӈан гым тивыркын ыныкит вай тэнмычьо кубаныльа казака ракалевэтгавнэнат гымнинэт пыӈылтэлтэ ынкъам рэрэльугнин мургин колхоз эргыръон— ынӈатал рэӈъэлеты мурык пыкирык	
ынкъым ымы ӄората ыʼтвэ лымэвыр ымы энъыкубанконета аʼӄапкэрыӈ	
ымы риӈэнэӈэтэ оʼптытъар ыʼлёӈэт тылянво таӈылгыӈ	
опопы чимгъутэ мынэнмыткынанмык мэмылына ӄача мынвакъомык ынкъам ӈотӄоры мынгитэгъэн мургин нымным	
мачкатамэнмэпы нымгоӄэн чыгэйтэпӄэн	
янор оʼрайгысӄэты нылеӄин ынӄоръым ӈачгэты ныкэӈэтӄин оʼратэркыраӈӄачагты ынкъам рымагты кынмаӈӄанолгата нылеӄин	
ымнымык — ыннэн нымръэт километрык мачевлыӈ вальын тапӄаеквэ	
ӈачгыӈӄач кынмаӈӄаӈӄач мыкыӈ тороттырат ынкы колхозкэн правление сельсовет вэлыткоран клуб калеткоран — ынанмайӈычьын оттыран ымнымнымык	
калеткорак ачгыта ӈирэӄ кэлинӈивэтыльин оттырат	
мраӈӄач мыкыӈ лыгэрат вачаӄ ымы ынкы энмэч мачмынгыткэн оттырат эмӄынгивик гынниӈӈыттыльыт ялгытыркыт оттырайпы лыгэрагты	
энмыраӈӄач колхозкэн электростанция ынкы ачгыта эквыпэраркын ветряк	
рымагты тэпӄэн тылеӄувэвэ нитӄин	
аӈӄачормык ыʼтвыт ӄулимиӈкы ныпъаӄэнат купрэт	
тапӄачьомыткынык нымнымгыпы чекыяа вытрэтыркыт полярный станциякэн ярат	
оʼравэтльат эвытрэткыльинэт колхозникыт вытку мэгчерынвэпы рагтыгъат ынкъам игыр ытри вэчьым ӄамэтваркыт	
вачаӄ мэмылына ымыльо вытрэтыльын гыролмакы ӄонпы аётвальо нинэльуӄин	
вынэ ынӈатал алваӈ ныпэраӄэн нымным тэленъеп	
ӄликкин мынгыткэн парол лыгэрат амерыкальэн вилыткульин яраӈы — ытръэч	
аӈӄачормык лыгитъэркин лыгъитвыт ынкъам ынкы ымы ыннэн уйӈыльин этылечьыкыльин	
яраӈы — ытръэч	
аӈӄачормык лыгитъэркин лыгъитвыт ынкъам ынкы ымы ыннэн уйӈыльин этылечьыкыльин	
вагыргын нылеӄин вачаӄ нымным пэнинэмил ныпэраӄэн	
ӄол гэнтылин эвэнэма гэнтэтлин мэмыл чычатаӈӄачормэпы — ӈэръамытлынча гэтэвиминӈытгивилин ытлён канадак ынкъам кыгмик	
ыныкит мэмыл ченэтнотагты пэлӄынтэтгъи ӈутку таӈымыльо пэнинэмил нытваӄэн ӄынур вай ымы ыннэн гивиӈит лёӈгаляльын	
ытръэч нымытвальыт гэтъэттывилинэт эмӄынгивик рэмкын ныгытъэтӄин чама нытъылыӈольатӄэн	
игырым ӄонпы мыкэтыркыт нымытвальыт ынкъам игыр нымным тэленъепкинэк лыгалваӈ варкын	
аныӄун колё торъярамкын нэтэйкынэт	
ӄутти оʼптытъар гивиӈит яал тайкыёт аӈӄакытыйга энмэч гэнувэвлинэт	
ынанъыттъыёл тайкыё калеткоран ынӈин пэраркын ӄынур ӈот лыгитэленъеп ӈутку варкын	
ӄуттъим оттырат еп элгыпэраркыт — ӈаным гэмалӄотын тороттыран рыпэт коргыпэраркын	
нэмыӄэй тороттыральыт кымъын кэӈъири	
ӄэйвитык кэӈъири нылгиныӄытлиӄин вэнлыги ыныкит ынык ӈэвъэнэ лымӈэ алымыт гыръонэнат окрисполкомгыпы лымӈэ оттыран нэнӈивыгъэн ипэ каӈъэрэна ройыръэты	
ынӈатал аʼткэвма чама мыӄыльыӄэю пэраркыт лыгэрат оттырак ачгыта	
ӈан атыкын ӄэйвитык яраӈы нылгинымэйыӈӄин ӄынур тэленъепкин майӈычавчывэн	
вачаӄ оттырак гэмалӄотына ачгыта ынӄэн пэраркын ӄынур ӈан ӈоонӄэн йынрыӄай ръэвӈэйык ачгыта	
ӄэйвитык ымы лыгэрат алваӈ нъэлгъэт	
ӄутти энмэч гаӄэргычьатленат ӄутырык рэпалгык пууръу расӄыткынык толь	
ӈаным гэмавъемэл вальын лыгэран вэчьым тэнлымынкы уйӈэ лыгэран ратаматъё элгыпылвынта	
мэмылына кэтъоӈӈонэн миӈкыри ынӈин тараӈгъэ гэмавъе	
америкальа вилыткульэ гынтавыӈок америкагты рылвэннин чиниткин вэлыткоран	
гэмавъе ынкы вилыткульык мигчитльу нитӄин ынкъам ынин яраӈы вэлыткорак ӄача нытваӄэн	
ынкы вай ралвыма ымы гэмавъен яраӈы ӈылетгъи	
вэлыткоран ытръэч киткит гэлвылин пылвынтырасӄын ымыльэты гапэлятлен	
вачаӄ гэмавъена ярайпы ытръэч оʼптытъар тылвырэпалгытъолтэ пэлятгъат	
ынкы ымыльо иквъэт иӈӄун гэмавъена нэйминнин пылвынтырасӄын ынкъам тоттараӈык ныяанэн	
тылвырэпалгытъолтэ пэлятгъат	
ынкы ымыльо иквъэт иӈӄун гэмавъена нэйминнин пылвынтырасӄын ынкъам тоттараӈык ныяанэн	
игырым америкальык вэлыткорак пууръу гэтэйкылин торвэлыткоран	
ынкы вилыткульу нитӄин челгылпыльын ӄэргыӈа	
ынан ӄонпы элгывытычгын нэнаяаӄэн — ӄынур вай энмэч гэльэленръулин ынкъам ӄэргыӈа тэнмавыркын элгарӈыттысӄэвык	
энмэн игыр малымъылёӈэт ынкы гатвален кэӈъири ынкъам ымыльорыкы ӈэнри ральэты нэнатвыӄэн миӈкыри айвэ аʼткэвма гэтэнынныӈлин мэмыл	
вачаӄ вэнлыги нэмэ мэмылына ынӄэн танынныӈгыргын чемгъоӈӈоркынэн	
ынкъам эвыр ынкы ынан таӈымыльо ынӄэн тэнчичевнин	
анъым вай ынӈин вальын ӈотӄэн энмыткын	
мэмылына йытонэн рырамавъёчгычыкойпы мэлгыёчгын тэвлянэнат милгыт вакъотванвык выквыӄай эйминнин итчыӄэву мэлгыёчгычыко ёнэн ынкъам рай мэкына винвэ чычамыткавык ринтынин	
ынӄо палёмтэлнэн рамынноӈэты энмыӄалетлы кувлыткульын мэлгыёчгын	
энмэч гэтутъэвлин	
ӄолерак нымнымык ӈылетгъи электричество	
йилыйил калегъёлгыргын морыкагты нантомгавын	
ымморык нотаеквэ ыргынан нэтэйкынэт калеткорат морык нананагты	
ыргынан нэныгйивэтыркын хабаровскак тэгрыӈэ ынкъам ынин тумгыт	
энмэч ымнымъеквэ гэнлетлин электричество	
энмыткынык чыӄэквъи	
вачаӄ мэмыл ванэван нырарагтыӈын ванэван нырапааӈын чемгъотвак	
кэӈъири нэмэ аʼткэвма нытваӄэн	
нэмэ ытлён бригадак тъэӄэлтэтлин	
ӈаным ынкы ранмыгазетык ытлён рисоватык рыпэт ӈэраномакатынвык ытлён гъэйӈэчьивылин	
ӄолеран мыгазетык бригадир кымъын гивлин энмэн ымыльо заметка тывъё ӄэглынангэт гатвален ынкъам энмэн кэӈъири чинит иквъи томгэты иӈӄун ытлён лым ӄырым ынӈин нитыркын	
ынкатагнэпы ӈыроӄ йъилгыт галягъат	
ынкъам ынкэӈ энмэч ӈирэче нэмэ тумгэ гъэйӈэчьивылин кэӈъири	
ӄунэ ытлён ӄатвыткома гъэӄэлтэтлин	
энмэн ынык курэ оʼптытъар рыркат ыргынан люӈӄэтвэ нэнтынэт	
ынкъам вай нэмэ кымъынэ бригадак йъарат нымкыӄин мъэмит гаяаленат	
иты вай мытӄымыт рыпэт гэгнулин ынкъам ынӄэната йынрын гэнинэпиривлин	
вачаӄым мъэмит йъарат нымкъэв гаяаленат	
ынкъам вай ынӄэн гатвален иӈӄун кэӈъиринэ гыто инэл гыкыльинэт колхозкэн мъэмит ынкъам ӄынур чиниткинэт нэнаяаӄэнат	
ӄэглынангэт ытлён оʼптытъача амноӈэты гэчейвыткулин ынкъам чайвыткоӈӈок ванэван вэлыткорак нымъэминӈэгъэн	
ынан ынӄэн таӈванэван чимгъуу нылгынин ымыльо мъэмит ыннаны вальыт — ынкы уйӈэ экэликэ колхозкэнат ынӄэнат лымэвыр ӄырымэнат	
ыныкит завхозо элвэльин оʼравэтльан нъытвагъан ӄырым ымы микынэ ынӄэн нъыльунин	
ынӄэн вай гэмалӄотына чимгъунин иӈӄун аймэнма мъэмит ӄонпы тэнынныӈык ынкъам лым ыныкы йыльёлӄылтэ чекот	
ыннаны вальыт — ынкы уйӈэ экэликэ колхозкэнат ынӄэнат лымэвыр ӄырымэнат	
ыныкит завхозо элвэльин оʼравэтльан нъытвагъан ӄырым ымы микынэ ынӄэн нъыльунин	
ынӄэн вай гэмалӄотына чимгъунин иӈӄун аймэнма мъэмит ӄонпы тэнынныӈык ынкъам лым ыныкы йыльёлӄылтэ чекот	
анъым иаʼм ытлён нъэйӈэльэтыркын	
ынӈэ вай лыгитъэркин милютэт ынан ганмыленат	
мыкыӈ ынан тааӈытконвы пипиӄылгыт нинэлӄэгнэвӄинэт	
вынъэм атааӈыткока итык инэпыткыльу аʼӄанъальыӈ	
гэмгэгынниӈӈыттыльэ ынӄэн нымэльэв лыги лынъёлӄыл	
вачаӄ вэнлыги ытлён нылгъэйӈэчьивыӄин	
кымъын энмэч иквъи энмэн кэӈъири лыгэнитык ырык бригадак тымӈэтваркын ынкъам ытлён ынӄо тэленъеп алва рылеёлӄыл	
мачынан правленията кэӈъири ӄолебригадагты нынъялгытаннэн миӈкыри ӄун кымъынэ ытлён рыӄытрирэвнин эʼйӈэчьивык	
чама вай тымӈэяаёт мъэмит лым котъёлӄылтэ — вынэ ынӄэн аʼӄаӈ кымъынэ ӈынваӈэк	
окым ӈан лым бригадык ытлён нэръэйӈэльэнӈын ӄырым ейвэчу ыʼнылгыгъэн	
пытӄылым аʼатгыргын вай ӄонпы аʼйӈальанма ынӄэнат ӄантаквыт ныкэтъоӄэнат	
ӄэтвыткуплыткук миӈкы кэӈъиринэ оʼптытъар рыркат рыгаляӈаннэнат рай иаʼм нэмэ накэтъогъан татэнувэраӈгыргын	
мачынан ынкы ӄэтвыткук курэ нъэнъэйӈэльэтын вачаӄ иаʼм лым ыргынан ӄантаквыт накэтъоркынат	
ӈоӈӈоым иквъи	
аны йъарат гынан кэӈъирий чинитувик ейвэчу лыӈыркын	
ынкы ӈан найылгавэгыт пэӈъивэтык	
игырым рыркагты айылгавэ	
ынкы ӈан нъэнӄэтигыт такэчгэты тэнувэран тэйкык	
игыр эʼнӄэти тэнувэрагты тэкичгылӄыл тымык	
ыннэн рыркы рыгаляӈатын — ӈирэӄ ынык рээн элкыгъэт	
ымы вай мыкыӈ нъэлкынэт ыныкит кымъынэ агтака нъынтынинэт	
иаʼмым кымъын лёӈайылгава итгъи	
гынан кэӈъирий чинит мачтъарыӈ чинитувик ӄыгйипыркын ынкы тумгэ гыт майыӈкы нэрэгйипыркынигыт	
вачаӄ ымы мъэмитъэрылтэтык рай иаʼм гакэтъолен нэмэ ӄытлечьатгыргын татэнувэрагма	
аны лыгэн таӈӄонпы ымыльорык ныкэтъоӄэн мэмылын рисунок	
кэӈъири нычимгъуӄин эты вай ымыльо ынин аʼӄатвагыргыт мэмылгыпы варкыт	
ыныкитым мэмыл чинит миӈкыри нъэӄэлтэтӄин ымыльорык ынӄэн ӄынур ванэван ыʼнльугъэн	
вай ынин аʼткэвма танынныӈгыргын рай иаʼм ванэван микынэ ныкэтъонэн	
кэӈъиръим нычимгъуӄин вынэ ынӄэн тылвъэтки	
мэмылгыпы варкыт	
ыныкитым мэмыл чинит миӈкыри нъэӄэлтэтӄин ымыльорык ынӄэн ӄынур ванэван ыʼнльугъэн	
вай ынин аʼткэвма танынныӈгыргын рай иаʼм ванэван микынэ ныкэтъонэн	
кэӈъиръим нычимгъуӄин вынэ ынӄэн тылвъэтки	
ытлён ӈан ынкы нычимгъуӄин ёорэлена ынӄэн калет кольэты ратвыгнэн полярника — полярный станцияк аймыӈана — гэмалӄотына ынаным — колхозык правленияк	
таӈымыльэты нымнымэ мэмыл тэнӈу рэлгыгнин	
вачаӄ ынӈин лёӈытвальын	
ӄэйвитык ынӄэн ымыльорык лыги нылгыӄин ымы ынӄэнагты ытри нытэнӈыткуӄикэт	
вачаӄ тэнӈу ипэ нынны нылгыӄин ванэван мэмыл	
ынӄэн кэӈъиринэ нинэчичевӄин ынкъам ынӄэната ытлён ныпыннытваӄэн	
вайым чит ынӈот нычимгъуӄин кэӈъири мэмыл нымръэтъеквэ тылеркын ымыльорыӄым ӈинӄэе ытлён мымылыну нъэйӈэвӄин ынкъам вай ынӈин ынык оʼмраквъэ ынӄэн нынны рыпэт ымы ванэван микынэ пэтынынны ныкэтъонэн	
кэӈъиринэ ванэван нычичевнин таӈъоравэтльагты чамъам ръомравы эʼӄэнынны	
вай мэӈин ӄулититэ рывэтгаанма кэӈъиринэ мэмыл мымылыну нинэлгыӄин	
ынкъам ӄонпы ытлён вэтгавтомга нэнамӈылёӄэн	
рэӄын иви	
ръэмымыл	
эви вай гынан гэмо	
вачаӄ эчги ытлён нымгоӄэн пыӈылтэлык вэтгавтомга эвыр ынкы ытлён нинивӄин	
вай эви ынӄэн	
вынэ лыги гымнан	
вай лыгэн таӈванэван микынэ нывинрэннин кэӈъири	
аны гэнрэӄэвлинэт ымыльо мэмылына	
эвырым ымыльорык антыяатка нэнтыркын гымнин аʼӄалтатгыргын — нычимгъуӄин кэӈъири — гымнан лым транкэтъовӈын миӈкыри ынӄэн ынпыначгылёчгын гъэӄэлтэтлин	
ынан гым газетак гэнанэргыпавлен гымнан нэмыӄэй ытлён газетак транэргыпавӈын	
ынӈатал рэтигылгэты ынкы ытлён	
чывипыт йъилгыӈит клубык раймэтвагъа газета — ымыльорык наракалевэтгавӈын	
таӈымыльорык миӈкыри ӄун ымнымык мурык ытръэч амынан мэмыл экэлигъюлкыльин	
ӄолегазетык ынпыначгын татлыӈыткольылӄыл	
рэӄыным ытлён ривы	
вай ӄэглынангэт ымыльо ынӈин гатвален	
ымыльорык ынӄэн гэльулин	
ытлён газетак транэргыпавӈын	
ынӈатал рэтигылгэты ынкы ытлён	
чывипыт йъилгыӈит клубык раймэтвагъа газета — ымыльорык наракалевэтгавӈын	
таӈымыльорык миӈкыри ӄун ымнымык мурык ытръэч амынан мэмыл экэлигъюлкыльин	
ӄолегазетык ынпыначгын татлыӈыткольылӄыл	
рэӄыным ытлён ривы	
вай ӄэглынангэт ымыльо ынӈин гатвален	
ымыльорык ынӄэн гэльулин	
ынӈин вай кэӈъиринэ калеӈӈонэн заметка	
аны ынӈин нытэӈычьэтӄин рыпэт чиниткин аʼӄатвагыргын виин рытгэваннэн	
ӈаным ынан ӄырым нъымгонэн кэлик заметка ыныкит лыги нъылгынин миӈкыри гавэтгычемгъолен ӈайыткынык мэмыл	
таӈӄонпы колхозмэгчерыплыткок игыр ынпыначгын нырэгъючечӈыӄин	
гымым нычимгъуйгым паӈъэвӈытосӄэвык — нивӄин тэгрыӈэ — ӄытлыгъим ипэ каленыгъеватынвы тыетык	
аны ӈээкык нылгэкачьаравӄэн ытлыгэты — мэмыл лыгэӄылпэ ныгъюлетӄин	
ыныкит ытлён эквэтгъи хабаровскагты мэмылына инэныгйивэтыльу нъэлгъи калеткоракэн инэныгйивэтыльын валентина алексеевна	
игырым — нивӄин мэмыл кыляма ӈээкык — гынан гымыкы гаймаӈэн ымыльо таӈкалеӈ	
игыр гымнан чинит гынин кэлинӈивыт тракалевэтгавыркынат	
эченур нымэльэв ӄыкэлиркын таӈкалевэтгавыӈ	
ӈаным тэлеӈ ытлён лываквъэ кэлигъюлетык миӈкыри ӄун ынан ванэван нытэнчичевнинэт букват	
ытлён нытэгъеӈӄин иӈӄун ытлён эӄылпэ ыʼныныгъюлевын книгак калевэтгавык	
ытлёным рай ръачемывэнвыӄаеты ныныгйивэтӄин	
ынӄэнат чимывинвыт тымӈэӄолено нитӄинэт	
ӈаным эʼӄэтэнынныӈык ынкы ынан ымыльо тэнчичевнин	
вайым ынӈин вальын буква	
ынкъам мэмылына ӄэглынангэт чичевнин ръэнут ипэ буква	
ыныкит алваӈ рытчык ыннэн буква — таӈалваӈ ымыльэты вэтгав рэнъэлы	
мэмыл нытэгъеӈӄин ымы таӈӄонпы рэгъючечӈык	
ынан оʼтчой нэнъатчаӄэн йынрына рээн ныкэръотагнэты лейвыткульын ӈээкык	
эчги тэгрыӈэ нырэӄин ынпыначга ымыльо ынин тайкыё нэнатвыӄэн	
ынкъам ынӈин нуръэв нинэныгйивэтӄин ытлыгын тэгрыӈэнэ рыпэт ынин лылет нэлкымъятыӈоӄэнат	
тэгрыӈэ ниничгытэтӄин вай эргатык еп ытлён йылӄанма ытлыгын энмэч рэмигчирысӄивы	
ӈээкык	
эчги тэгрыӈэ нырэӄин ынпыначга ымыльо ынин тайкыё нэнатвыӄэн	
ынкъам ынӈин нуръэв нинэныгйивэтӄин ытлыгын тэгрыӈэнэ рыпэт ынин лылет нэлкымъятыӈоӄэнат	
тэгрыӈэ ниничгытэтӄин вай эргатык еп ытлён йылӄанма ытлыгын энмэч рэмигчирысӄивы	
ӈыранъылёӈэт кэӈъиринэ гэкэлилин заметка	
ипъэм заметка ынан ӈыронъылёӈэт гэкэлилин — ӈыраӄавык ыʼлёк ынан чит мэмыл карикатурак рисоватыркынэн	
ынръам танлывавнэн	
вэтгычемгъонэн амзаметка кэлик	
экэлигъюлкыльин ынпыначгын — ынӈин тэнынныгнин кэӈъиринэ калетайкыё заметка	
вай ынӈот гамголен нымытваркын ӄол оʼравэтльан мурык колхозык	
вай таӈымыльорык ытлён лыги	
ынин нынны мэмыл	
рымагты гатвылен миӈкыри библиотекак аʼткэвма гэтэнынӈыӈлин мэмыл чама ынкы гатвылен энмэн ымыльо ынкы вальа амӈыркылята льулӄылти нэйпынэт ынкъам иквъэт титэ рапаагъа ынпыначгын ынӈин итык	
аны ванэван кэӈъири ныръыръунтэнӈын	
ынӄэн таӈыӈ газетагты	
вайым ынӄэн мэкына тывма ытлён таӈванэван нъыръунтэтын	
вачаӄ газетак ымыльо тывъё таӈкалевэтгавыӈ вальылӄыл ынӈин ытлён нычимгъуӄин	
вынэ ӄырым ытлён лымӈэ ынӈин итыльылӄыл— гатвален рымагтэты заметкак	
эвырым ытлён правленияльын ӄырым ымыльо авъеткынка вальылӄылтэ	
кэӈъиринэ люнйыле рыннин гономына заметка гоном ытри мэмыл ыннаны	
опопы йылык омаканма ымыльэты редколлегия	
ынкы ӄырым эʼнӄу ыʼнылгыгъэн	
авынъанӄатэты газетак нарайпанӈын	
редколлегия омакаттагнэты еп ӈирэӄ ыʼлёт	
ынӄэн кэӈъиринэ пынлёнэн рэнтувгэйпы полярный станпияк ӄулимигчитльэк варкын мыӄыльыӄэй печатный машинаӄай	
кэӈъири ӈэнрилы ӄытгъи ынкъам печататыйгот рыннин заметка	
вачаӄ печататык заметка гэлгимӄытвилин	
вай ӈыронтетрадстраницак калеё ымы чывэптыстраницак гэтъэрылтэтлин	
вэнлыгъим игыр заметка таӈыӈ ныпэраӄэн	
ӈэнрилы ӄытгъи ынкъам печататыйгот рыннин заметка	
вачаӄ печататык заметка гэлгимӄытвилин	
вай ӈыронтетрадстраницак калеё ымы чывэптыстраницак гэтъэрылтэтлин	
вэнлыгъим игыр заметка таӈыӈ ныпэраӄэн	
калеткорак ынӈин таӈаӄочеткынка рыпэт ымы йыркыплекыт вэнлыги ныӄаврыткатӄэнат	
вачак кэӈъиринэ калеткоран ӄулийыръыльу выргыргыйыръыльу кэтъоркынэн	
ӄэйвъэм ӈыраӄав класс пылыткотагнэпы ытлён ванэван ӈанӄоры нырэгъэн	
аны тэленъеп ынӄэн гатвален	
вэчьым ӈан ымы ытлён калеткома вулӄытвик ӈутку ынӈот таӈаӄочеткынка нытваӄэн игыркинэмил	
ытръэч ынӄэн ынан гэмо нинэлгыӄин	
кэӈъири коридорык эмгынунык нывилгъи	
ынан вай гантыяатлен пынлёк ринтувги ръаклассык ратвагъа редколлегиякэн умэкэт	
тымӈынӈэн ынан ӄол тытыл умнин	
катам тытлык ранъав — ӄэргычьэн энатрэтъёлгын	
энатрэтъёлгыткынык амалваӈ вальыт галгат	
катам каӈъэрэна ӄэргычьык рымагтэпы нытлепӄин йъаяӄ	
классык вусӄымчыку	
рывантаттытлепы ныӄэргатӄэн рэлкун	
кэӈъири пагчеӈэты рэгъи	
ытлён калеткома ӈутку ынӄэнат атвакыльэнат	
йъаяӄык ачгыта нывытрэтӄин увъёквачгын	
ӄолеэнатрэтъёлгыткынык — галгат тулликыт	
ынангыргол коргыпэкычьыӄагтэ	
ытри ынӈин ныпэраӄэнат ӄынур вай игыр рэриӈэӈыт ынкъам айычгэткынык равакъоӈыт	
аны ӈан ытри ынӈин итык нытэӈычьэтӄинэт	
кэӈъиринэ ымыльо пагчеӈэты нинэгитэйвыӄин таӈванэван титэ ынӈин вальыт ныльунинэт	
люур вай ытлён рыпэт яалчайвыгъэ ынӈатал айылгыгыргын вийилетгъи энатрэтъёлгыӄэргычьык	
ытлён мэрынрэ таалгылятгъэ ынкъам ӄэглынангэт классык ӄъавалык льунин оʼравэтльэн ыʼмрил	
анпаавка гитэк кэӈъири яалчайвыгъэ ынкъам кэлиныгйивэтыльин эйӈэчын ӄулиӄул валёмнэн гыт гымыкы етий кэӈъирий	
вай вытку ынкы кэӈъиринэ кэтъонэн раӄынвы ипэ ытлён ӈанӄоры етгъи	
тыетык эйӈэч	
ии гыныкагты	
редколлегиягты тыетык	
заметка трэтын	
ӄытлыги вай турык ӈутку таӈычьыгыргын	
ии	
ӈотӄэн биологиякэн кабинет	
валентина алексеевнанэн	
редколлегия ӈутку ачгыта учительралкок	
мынылӄыт ӈэнрилы	
ытри рэгъэт ачгыта вальэты ралкогты	
ынкы энмэч столык ӄача нывакъотваӄэн ринтувги	
вайым игыр ымыльэты редколлегия умэкэтгъи — иквъи эйӈэч	
вай ӈотӄэн валентина алексеевнай гынниӈӈыттыльын кэӈъири	
ытлён мурык корреспонденто ритгъэ	
кэӈъиринэ мынгаймэннэнат етыльыт	
вачаӄ вэнлыги ынан вэчеты нинэгитэӄин мэмыл	
иаʼм ынӄэн ынпыначгын етгъи	
вай кэтэм рэтык кэӈъиринэ заметка	
чама вай кэӈъиринэ валёмнэн миӈкыри эйӈэчынэ ытлён вальылӄылё корреспонденто лыгнин	
этъым нытэӈӄин ынан кэлинин заметка	
вынъэм ӈан ынӄэн кэлиныгйивэтыльэ лыги	
мэй ринтув — винвэ пынлёнэн кэӈъиринэ — иаʼм ӈанӄо тымӈъоравэтльат етгъэт	
микынтъим тымӈъоравэтльат	
игыр мури мытлыгморэ редколлегияк	
вачаӄ ынӄэн пыӈыл люнчимгъутэ рыннин кэӈъиринэ	
гоном — иквъи эйӈэч— вай кэӈъиринэ ӈанӄо заметка рэннин	
вайым ынӄэната мынымго	
торгынан энмэч калевэтгавыткы	
вай вытку игыр	
ыʼмто	
ӄоо миӈкыри ринтувги ривы гымым ынӈот тычимгъуркын мачынан рымагты мурык кэӈъири корреспонденто нитыркын	
наӄам вай ӈотӄэн заметка гапэтавлен	
ынан мэмылына йылнин заметка	
мэмылынаым ынпыначгымэл лыляйпы риичгэвнин кэлитъул ынкъам мэрынрэ чама нэргъав калевэтгавыӈонэн экэлигъюлкыльин ынпыначгын	
ынан гитэнин кэӈъири ынӄо рымагты калевэтгавыӈонэн заметка пылыткотагнэты	
аʼмын вай гапэтатлен — иквъи ытлён наӄам ынин лылет нытанӈавпэраӄэнат	
таӈкарикатура ӈан ӈутку рисоватык	
ӄэйвэ	
вачаӄ вай кэӈъири ынӈин гаргатэты ныпэраӄэн рыпэт ымы мэчынкы арисоватка карикатура тэнӈу таӈылгыӈ	
нэмэ вай ынпыначгын мэмыл ипыльу итгъи	
аны вай миӈкыри ынӄэн вагъэ	
ынӈатал гэгэргэтлин кэӈъири	
ытлён вакъосӄыёлгык гавакъолен ынкъам ёргэты нинэгитэӄин мэмыл	
ӄылӄут кэӈъирий — иквъи ынпыначгын — ынӄэн вакъон гынин пыргуккъэли	
эвыр ынкы кэӈъири ӄутысӄычетгъи ынкъам рыпэтгавыӈонэн къэли	
вачаӄ пыргуккъэли игыр этынвымэл ныпэраӄэн	
ымыльо редколлегияльыт нылгитэнӈыткуръуӄинэт	
ымы мэмыл авынъанӄатэты ронтымытваӈыльын нэмыӄэй танӈыткоӈӈогъэ	
вай ӄынур ынкы ванэван редколлегия нумэкэтын ипэым танӈавкинокартина ныгитэӄин	
с	 аны ытри ныкоргъав нэргъав нытэнӈыткуӄинэт	
вачаӄ ытри чинит нымӈылтэлӄэнат энмэн ӄулинутэк мыкъэӄэгнильык оʼравэтльат мыкыӈ ныпыннытваӄэнат ванэван ӄонпы ныкоргычьатынат	
ынӈатал нымэльэв нъатван ыныкит лымынкы ымнотаеквэ ынӈин ныкоргъав нэргъав нъытэнӈыткуркынэт оʼравэтльат миӈкыри советнотак тэнӈыткуркыт ымыльо	
ӄэйвитык ымы чекыяа эйгысӄык	
гымнан тэнӈыткульыт айватльат нэнавалёмэгым	
аны ытри ныкоргъав нэргъав нытэнӈыткуӄинэт	
вачаӄ ытри чинит нымӈылтэлӄэнат энмэн ӄулинутэк мыкъэӄэгнильык оʼравэтльат мыкыӈ ныпыннытваӄэнат ванэван ӄонпы ныкоргычьатынат	
ынӈатал нымэльэв нъатван ыныкит лымынкы ымнотаеквэ ынӈин ныкоргъав нэргъав нъытэнӈыткуркынэт оʼравэтльат миӈкыри советнотак тэнӈыткуркыт ымыльо	
ӄэйвитык ымы чекыяа эйгысӄык	
тургивикин ныкирит	
вынэ ванэван титэ мурык ынӈин вальын торгэвэёлка нытвагъан	
ӈан ӄэйвэ ымы лыгэн ынӈин аёлкака нытургивимури калеткорак ынӈин вэнлыги ныгичивэнмури	
пытӄыкытур челгырак вакаӈынвык нэтэйкыгъэн клуб	
ынкатагнэпы мури нытургивимури ынкы	
ынӈатал гэчевкы нытваӄэн рэмкын нилюльэтӄин ныпутурэльэтӄин	
вачаӄ ынӈин аёлкака	
мэӈӄъом ӈутку лыгъоравэтльааӈӄачормык эймитык ёлка	
мурыгнутэк айвалык тургивин гаёлкама ӄонпы нынрынгиивӄин	
ӈан марковрайонык лымэвыр лым ӄулимиӈкы	
ынкы аʼачекыт нытигыльэтӄинэт омкэты ынкъам нъалыгатгаткоӄэн ынкы таӈпэральын ёлка	
наӄам морыкайпы чымчаомкытагнэты чекыяа	
вэчьым ымы тысячак километрык ыяаӈ	
мурык нымык ыннанӄачакэнак аӈӄы ӄолеӄачакэнакым вэтгысӄыльын нутэнут	
нымык ыннанӄачакэнак аӈӄы ӄолеӄачакэнакым вэтгысӄыльын нутэнут	
наӄам вэнлыги игыргивик мурык нэрэтэйкыӈын ёлка	
ынӄэн турыльэ кэлиныгйивэтыльэ валентина алексеевнана чимгъунин	
ытлён иквъи иаʼм вай ынӈин	
ымсоветнотак торгэвэӈӈок ымыльо ӈинӄэгти ынкъам ӈээккэӄэгти ёлкак гыролмакы ныгичивэтӄинэт ныпутурэӄинэт нытипъэйӈэӄинэт	
аны ынӄэн таӈычьыгыргын	
иаʼмым мургин нэнэнэт ӄутыргинэк аʼӄаӈ нытванат	
ыныкит ытлён нивӄин	
мургин нэнэнэт	
ытлён ымы вэчьым чинит ёлкак гыролмакы гичивэтык нытэгъеӈӄин	
ӄэйвэ — тэнӈэквъи калеткоракэн директор эйӈэч	
моргынан ӄонпы ырыкы льэлеӈкы каникулык нинэтэйкымури праздник	
ымы игыргивик ынӈин ратвагъа	
мытрэнӄэвивӈынэт ытри	
ытръэч ӈот	
вай ынӄэн ытръэч ӈот гымнан тытвыркын	
ванэван праздник ипэ ёлка тытвыркын гыныкагты	
аны вай нэнэнин коргычьаттэ титэ лым аʼӄантыяатыӈ	
ӈан гымнан эгыттагнэты ванэван мынтыяатын мэнигкэйӈын	
ытлён ынӈин гайпатлен ӄынур ӈот оттыеквэ ныттэттылеӄин	
ынӄэн гымнан майыӈкы имырэӄъэлючик майыӈкы ӄулувичвинэӈэк тэӈу гэлгылин	
катам ытлён гымы эпэнэ чьэчеӈэ инэйылгъи	
вэчьым ынан гинэльулин гым ӄонпы ыныкагты лылепыльигым	
ынкатагнэпы гым ӄонпы нивигым ымыльо гымнин чемгъоо ӄонпы ратваркын	
аны ынӈэ тэнӈу инэлгыкэ	
вынэ ынӈэ антыяатка валяй	
ӈотӄэн ӄырымэн горьковская область	
ымы элек ӈутрилы ёлка аʼӄаратыӈ тыляма ракыкваты	
игырым льэлеӈкы миӈкыри	
ымы элек ӄырым микынэ нырэннин	
вай лыги ӄонпы лынъёлӄыл миӈкы мури мытытваркын	
ытръэч вай ӄэтыӈок киткит экэвкитэ аʼткэвма нытвайгым	
игырым гым таӈайылгыкыльо тынъэлык	
рай аны ынӈот мынинмык эйӈэч	
киткит экэвкитэ аʼткэвма нытвайгым	
игырым гым таӈайылгыкыльо тынъэлык	
рай аны ынӈот мынинмык эйӈэч	
аныым миӈкыри мынинмык	
риӈэнэӈэтэ ӈанӄоры ёлка мынрэтын	
эвырым лымалявык ръэнӄэты ынӄэн гымнан ӄырым гыныкы мытвыгъан	
эченур ынӈэ гынан ёлка эʼнку элгыкэ	
ва	
вынэ ванэван эʼнку мылгыгъэн	
йыӄӄайым	
ынӄэн ӄэглынангэт йыӄӄайъымо вагъэ	
валяна рыгйивэтыгйит кабицкий ынкъам комсомолец чейвытэгын оʼнтытъар ыʼлёӈэт гэтэминӈэтлинэт	
ытри кэлиткуплыткук тытляйпэты ӄолеклассык нытэминӈэтӄинэт	
янор ыргынан нэтэйкын пойгычьын ынкы нэръэйипынэт ӄликкин мынгыткэн парол патгыргыт ынкъам классык эмгынунык нанвэтчавын уттын	
патгыргык амалваӈ ивлельыт уттытъулти найпатынат гыргоча чигмыльыт эвыча — эвлыӈ вальыт	
аны ынӄэн ымыльэты таӈванэван тыӈэльу утту ныпэрагъан ынӄэната кабицкийына чиниткин тайкыё малгаргатэты нинэгитэӄин	
вачаӄ ыныкит оттыпойгычьын увчеква нэнаркэлен ынкъам уттытъулык найпатынат вытэчгытрыкалетъолен выттэ — ынкы игыр танльоӈ — нымэльэв уттут гэтэйкылин	
вулӄытвик иӈӄун ӈинӄэе эвнэльукэ ымыльэты уттут ганъялгытатлен клубэты	
ынкы ынръам мэгчератыӈогъэ колхозкэн механик кэльэвги ынкъам комсомольцат тывъар ынкъам кэйӈыӈэ	
ыргынан нытэйкыӄинэт ёлкакэн увичвинэӈэт	
ытри ынпыначга мэмылына нинэвинрэтӄинэт	
ытлён эпэну чьэчеӈу ритгъэ	
ынӈин гивлин валентина алексеевна	
ӄэйвитык эпэну чьэчеӈу ымы мэчынкы нъитын кабицкий — таӈамынан ынык ымнымык — майӈывалӄылыргын	
вачаӄ валентина алексеевна иквъи энмэн отгыӈ мэмылына элгывалӄылыргын рэймысӄэвык наӄам кабицкийын четлёвалӄылыргын аʼӄаʼнэлгавыӈ	
чама вай кэлиткульэ эвыр ынкы эӄылпэ ытлён нэнъэлкылын ымыльорык лыги ынин нэргыӄэн урвилӄулиӄул	
ынпыначга мэмылына нэнаймэӄэнат ынангырголягты амалваӈ пэральыт оʼрааӄӄагтэ ынкъам увичвинэӈэт миӈкыри ӄун ытлён ынанэквычьын	
валентина алексеевнана тывъарына ынкъам кэйӈыӈэнэ нынтаӈпэравӄэнат эвычакэнат вытвыттэ	
ыргынан ынкы чолытъола энанрэтлявъё кымликым ыʼльылу ныйпатӄэн эвыча кымлеыʼлыткынык увичвинэӈэт нытрилӄинэт	
кэльэвги кабицкий ынкъам чейвытэгын ыргынан нынмигчирэвӄин электропроводка	
ӄол нитӄин чейвытэгын ӈаргыногты нытлепысӄивӄин ӄэйвэ рай мэӈин калеткорайпы эвнэвинвытлепкэ	
вачаӄ ӈинӄэгти ымыльо гынмыеп ныйылӄэтӄинэт энмэч ныкирит ӈэраӄычьэты гэнъэтлин	
амалваӈ пэральыт оʼрааӄӄагтэ ынкъам увичвинэӈэт миӈкыри ӄун ытлён ынанэквычьын	
валентина алексеевнана тывъарына ынкъам кэйӈыӈэнэ нынтаӈпэравӄэнат эвычакэнат вытвыттэ	
ыргынан ынкы чолытъола энанрэтлявъё кымликым ыʼльылу ныйпатӄэн эвыча кымлеыʼлыткынык увичвинэӈэт нытрилӄинэт	
кэльэвги кабицкий ынкъам чейвытэгын ыргынан нынмигчирэвӄин электропроводка	
ӄол нитӄин чейвытэгын ӈаргыногты нытлепысӄивӄин ӄэйвэ рай мэӈин калеткорайпы эвнэвинвытлепкэ	
вачаӄ ӈинӄэгти ымыльо гынмыеп ныйылӄэтӄинэт энмэч ныкирит ӈэраӄычьэты гэнъэтлин	
ӄынвэрым ымыльо гантэнмавыплытколен	
кэльэвгинэ гырголкэн ӄэргыӄэр рывайӈаннэн ынкъам рынлевнинэт амалваӈ пэральыт оʼраакӄагтэ	
ӄэргатгъэ ёлкаткынык челгаӈар таӈамалваӈ пэраӈӈогъат чолен пиӈэӄэгти	
ынкъам таӈымыльэты ёлка таӈпэраӈӈогъэ ӄынур ӄэглынангэт рай вытку айвэ омкэпы нэрэтын	
ымы вай таёлкаӈыльэты ынӄэн эюльу пэрагъэ	
ӈаным мэмылын оʼптытъар кыкватоттытъолтэ ынкы гаяаленат	
ынӄэнат кыкватоттытъолтэ пэлятгъат ялгытык тороттырагты рычемавъёйпы лыгэрайпы мэмылына чит ынӄэнайпы купрэкин инэнвичгын нинэрэтэйкыӈӄин	
игырым ынӄэнат ӄынур нэмэ эюгъэт нэмэ вытэчгытрыпэраӈӈогъат	
умкыкым вальа кабицкийына ынкъам валентина 	
лексеевнана мэлнэлгэлын окванавыткэн ыргынан лыги лынъё еп ӈэныльаттагнэпы	
кита ӈанӄо мынгылгын степан андреевич	
ивнин кабицкий валентина алексеевнана	
ӈанӄо мынгылгын мэмыл	
тывъар кэльэвгий ӄэймитвылгыткутык	
ымыльо ӄэймитвылгыткутык вай ынӈот	
ынкъам ымыльо ынӈин гыролмыӈӈогъат ёлкак	
ынӈаталым ынӄэн энэчгытэты ныпэраӄэн ыныкит микынэ ӈаргынойпы ӄэргычьэпы нъыгитэнин	
ёлкак танӈыткоръогты кагынпэгчавэты коргыӄолельатэты ныгрулмыӄинэт ӈэръамытлыӈэн оʼравэтльат ӈыроӄ ӈэръамытлыӈклассык кэлиткульыт — тывъар кэйӈыӈэ ынкъам чейвытэгын механик кэльэвги кэлиныгйивэтыльын валентина алексеевна четлёлялёльын кабицкий ынкъам лыплявтыльын ынпыначгын правленияльын колхозкэн — мэмыл	
вэчьым ӈот таӈванэван титэ ынӈин ныгичивэтынэт миӈкы ёлкак	
колхозкэн — мэмыл	
вэчьым ӈот таӈванэван титэ ынӈин ныгичивэтынэт миӈкы ёлкак	
инъэ таӈымыльо нымнымкин ӈээккэӄэгти ынкъам ӈинӄэгти клубык ӄача умэкэтгъэт	
аны ытри таӈъаӄагтатыӈ ӄэргычьэпы ынкъам тытлепы ынӈэ тытылтэ нъомрайпытваӄэнат ӄэргычьыт нэмыӄэй гэйпылинэт чама гэчеватгыргын еп оʼтчой	
ынӄэната мэмыл калеткорак гэтэлелюнлин ыныкит ытлён элелюкэ калеткорагты нъылӄытын ӈинӄэе эвыр ынкы нъэнъэлкылын мэӈин ипэ эпэну чьэчеӈу итыркын	
ӈаргыногты ытлён ӈытогъэ комсомольцак рээн	
аны таӈпэральын четлёлпыльын майӈыэлгырэлвыльын рэстагнэты ивлельын ынин элгывалӄылыргын	
ынин левыт люӈкымлитэ нэнтыгъэн ынин кырвирти левтык кымлимил илгыльыт	
мэмылына нинимтиӄин кувэе йыръыльын тэючгын	
ытлён ӄычекытвальэты ӈэнӄаеты рыгэлгъи	
ытри выйитвыгъэт	
ынан ӄырирнин оʼмрайпэчгын	
ынръам ӈот оʼмрайпэчгын рай иаʼм ынанмыӄычьык кэлиткульык ӈээккэӄэйык карманчыко гатвален	
эпэнэ чьэчеӈэ рывэнтэннин тытыл клубкэн	
ымыльо мэрынрэ ынык рээн восӄэты вальэты рачыкогты рэгъэт	
ынкъам люур авэтываӄ ӈылетысӄычетгъэт амалваӈ пэральыт оʼраакӄагтэ	
ымыльорык нэльугъэн таӈпэральын ёлка тургивикин ёлка ыргынан чит ӄонпы ытръэч книгайпы лыги лынъё	
аны вай валяй — винвэӄэй иквъи эʼйӈэч — ынӈаталым йыӄӄайым торгынан тэйкыткы	
нэнэнин гэчеватгыргын волӄытвэтагнэты гатвален	
ынӄо ытри увичвыплыткук путурэплыткук рагтыръогъат	
ымыльо ытри гэнӄэвивлинэт эпэнэ чьэчеӈэ	
ынӈатал энэчгытатгыргын ымыльорык тэгъеӈу лынъё гэӄэвилин	
рай ынӄэн валентина алексеевна ынӈин рыннин	
миӈкыри ынӈин рыннин — ӄоо гымнан гэмо	
игырым мъыянвыт гарагтыленат	
игыр залык ӈэнъянвыт ныгичивэтӄинэт	
ӄулирэлкук ныпаӈъэвӈытоӄэнат мэмыл валентина алексеевна тывъар кэйӈыӈэ	
ӈинӈэвысӄэтти ынӈин гэпэӈъивэтлинэт рыпэт виин нъэнӄэтӄинэт путурэк	
валентина алексеевна тывъар кэйӈыӈэ	
ӈинӈэвысӄэтти ынӈин гэпэӈъивэтлинэт рыпэт виин нъэнӄэтӄинэт путурэк	
мэмыл— пынлёнэн валентина алексеевнана ынпыначгын — вай тэленъеп	
ӈан еп революция атвака нынрынгиивӄин лыгъоравэтльанотак тургивин	
вынэ ванэван	
ӈаным игыркин тургивин мурык эмгынунйъилгык нытваӄэн	
ынӄэн йъилгын ынпы ылвэну йъилгу нылгыӄин	
вай ванэван тургивин ӄынрынгииквыткы	
вынэ ванэван ымы рождество нытван	
ӈаным лыгъоравэтльата ванэван руссильин кэлы лымалё ыʼнылгыгъэн	
вынъэм ӄэйвэ ыннэн рождество мурык гатвален	
вынэ ванэван мынтыяатын ынӄэн рождество	
кита ӄытвыгын	
тэӈчьэчеӈэ вэты тывъёлӄылтэ лымӈылтэ	
ӈан ынӄэн ӄырымэн лымӈыл	
ынӄэн ӄэглынангэт гатвален	
вай игыр тратвыӈын	
ытлён кытэӄэй авъеткынка вагъэ	
эгитэкэ ынан нинэнчичьэтӄин газета советкэн чукотка столыткынык вальын — ӈаным ӈотӄэн рэлкун калевэтгаввакаӈынво нитӄин	
ынӄоры ынпыначгын иквъи ынӄэн тывъар гымнан гынин эпы тратвыӈын	
памйы	
вай миргэ памъяна ванэван титэ ръэнут гыныкы нытвынэн	
аны ванэван мэмыл — иквъи увлылельын тывъар ынкъам эймэквъи столеты	
вынэ эйъым ӄыпалёмтэлгэ	
вынэ ынӄэн тэленъеп гатвален чигтэленъеп	
ӈан ынкы еп гым мынгытгэвэльо гатвайгым	
ынкы мурык нымнымык пытӄыкытортагнэпы ганымытваӈӈолен амерыкальэн вэлыткъолявол	
мистер карпендер ынин нынны	
яраӈы рэннин эмгынуннымык йыпаннэн вэлыткоран ынкы рывэнтэннин	
элек ныетӄин лельутвъэт ынкъам нинэрэтӄинэт кимиттъыт карпендерына	
оʼптытъар ыʼлёӈэт ныйпэӄинэт ынӄэнат кимиттъыт таӈымыльэты вэлыткоран ынӄэната ныйыръэтӄин	
лымӈэ рай ръэченлет ӈаргын нытрилӄинэт	
лыгэн ынӈин рэтэммэнигэ энаръэгты ченлет вэлыткорак ӄача нымайытваӄэнат	
рэтэммэнигэ энаръэгты ченлет вэлыткорак ӄача нымайытваӄэнат	
ынкъам ляльотвэты ымльаляӈэт карпендерына котъё ныйӈэйвыӄин умӄэнэлгыт тэнуйгыт ваӈӄыттэ	
ынан ымы ӄэюгнэлгин иръыт нинэркурӄинэт пылекыт	
америкакым ынык тумгэ майӈыманэмкын ынӄэната нинэпириӄин	
ынан ыннэнгивик куннинэт ӈирэӄ ярат городык джулок	
ынаным лыгъоравэтльэн кимиттъыт ӈинвитльу нинэркурӄинэт	
ытлёным эʼӄимле мъэмитэ пиӈвытрэ тааӄата нывилыткуӄин	
ымыльо ынӄэнат кимиттъыт ынык лыгимэйӈывитльэт	
ымыльэты нымным ыныкы ачыӈыльо нытваӄэн	
миӈкыръим рыръачӈытовык ачыӈыт	
ынкы уйӈыльу экэлигъюлкыльу мури нытваморэ	
вай ванэван эммурык нымнымык таӈымаӈӄачормык уйӈэ ымы ыннэн кэлигъютльэн оʼравэтльан	
лыгэн рылгыт энарылгатык нэнаяаморэ	
вай ынӄэната карпендерына варат нинэтэмъюӈъюуӄин	
ӈан ынкы льэлеӈкы аʼткэвма гатваморэ	
ныгытъэнмури	
элеӈиткин рыркатъол ымыльэты гэткулин	
ок аны варат колё ныгытъэтӄин	
ивинильыт ымъылёнэт чематгыргык ӄача ныкытчынъёӄэнат	
ытръэч вай кытӄонача мэӈин нымэмылёӄэн	
ымы рай гынник ӈэнку гивик тъэръэв гатвален	
колё нычьэчеӈэтӄин вэчьым ынӄэната ымы мэмылтэ эпиврэкыльинэт	
тэӈуйӈэ эмытӄыкэ нытваморэ	
мачымыльо ярат уйӈыльинэт эмытӄыкыльинэт	
ээкэт гавайӈыленат	
рэмкын ныӄивъеӄин вусӄымчыку нынымытваӄэн	
вачаӄым карпендер ынӄэната ныгаймычьавӄэн	
вай лыгитъэркин пиӈвытрын мэйӈывиле ныркурӄин иӈӄун эвнэченувъикэ	
памъянэн яраӈы морыграк ӄача гатвален	
ынӈатал нэрмъэв гатвален памйы	
ынантаӈычьын ынкъам ынанкынтачьын гынниӈӈыттыльын	
ыʼтвэрмэчьэ чит ытлён ынык винрэтыльу рытчыркынин ытръэч рай лывавнэн	
ыʼтвэрмэчьын нэнэӄ нивӄин энмэн памйы эʼӄэчимгъульын	
анъым ипэ памйы ынӈатал таӈъоравэтльано гатвален	
ыныкит вай ръэнут нэнанмыӄэн вэтыӄун ратомгыт нинэйвэтӄинэт	
ымы вай мури ынан нэйвэнмури ӄутырык ратомгык рээн	
вэтыӄун ратомгыт нинэйвэтӄинэт	
ымы вай мури ынан нэйвэнмури ӄутырык ратомгык рээн	
ӄоныры ӈэнку гивик нэмыӄэй памйы тъэръэв нытэйӈэтӄин	
ынан ымы рыпэт ыʼттъыт рывилыткувнинэт	
ытръэч ыннэн ыʼттъын рыпэлявнэн гыто лыгнин рывилыткувык	
ӄутырык ынкы курэ ытлён тэнӈу нылгыӄин	
чинит ӄымэк ченувъиркын вачаӄ ыʼттъын рэӈэтыркынин	
вэнлыги ыннэн ыʼттъын орвык аʼӄэлгатыӈ	
аʼмыным ӈот рымагтэты ӄыпалёмтэлыркынэтык	
ынӄэн вулӄытвик гатвален	
карпендерына вилыткувинрэтыльэ ымыльо ярат пынляннэнат энмэн ӈот эргатык этын рэгичивэты	
энмэн вай мачынан эргатык ымыльо вэлыткорак ӄачагты нылӄытынэт этынва ытри рэнӄэвивӈынинэт	
гым ытльак рээн эʼптэ ӈэнрилы тылӄытык	
энмэч ӄолё оʼравэтльамкын ынкы гумэкэтлинэт	
ынӈин чьачаӈанмачы ныӄычекытваӄэнат амромавӈа ныпиӈкучитӄинэт	
карпендерынаым рэлку нылгинымкыӄин пиӈинэӈэт нынлетӄинэт	
ӈан игыр тытаӈкэтъоркын гым чанляткынэты тыттэтык ярачыкогты ӄэргычьайпэчгык гыргоча эмрэтлемӈэ	
рай рэлку пылвынтыпэнъёлгычыко нынлетӄин вылӄывыл майӈыпылвынтывычгоӄӄамак нымытӄыпатӄэн ӄоратъол	
люур вай ӈаргыногты карпендер ӈытогъэ	
ынӈатал гэлгъэӄэтчетлин мэткиит нылӄотытваӄэн	
нэнэӄынэ ытри вилыткувинрэтыльын ытлён нынрывинрыӄин ӄонырыым ымы ытри чинит наркычыткоӄэнат	
лыгэн ӄынур айычгэнма аʼкаматростэ	
нэнэӄынэ кытэӄэй мури нэгитэмык ынӄо вэтгавыӈогъэ	
чинитым карпендер мурыгмил вэтгавык эгъюлеткыльин	
нэнэӄ ӄолентогъэ вай игыр ӈотӄэйына вэлыткоӄляволык гэчевъылён	
ынӈатал майӈыгэчевъылён	
эгыръылё ыргин кэлы гъурэтлин	
ынанынпычьын ымыльорык ырык кэльэк	
ынӄэната вай мургин вэлыткоӄылявол колё коргычьатыркын	
ынкъам вай ытлён	
кэтэм ынкы нэнэӄ аркычатгъэ увик аʼрэк лывавнэн ынкъам нотасӄыткынык вакъогъэ	
ынкъам ынӈин вакъочга ӄэйыӄын нывэтгавӄэн ынкъам нотасӄыткынык вакъогъэ	
ынкъам ынӈин вакъочга ӄэйыӄын нывэтгавӄэн ынӄэната ытлён тэгъеӈыркын иӈӄун эʼптэ мури ынык рээн мынкоргычьатыркын	
нэнэӄ рэлӄунӈыгъи лываквъэ ынкъам ынӈин вакъочга ӄэйыӄын вэтгавыӈогъэ ырык кэльэтэ ӈъочьыт винрэтыйгут нинэнтыӄинэт	
ынӄэната мурык вэлыткоӄыляволя мистер карпендерына ымыльэты нымным рыӄэвивыркынин	
вай ӈутку ярак ранъав ыʼлчыку гулювлинэт атлягкавкавыт тааӄ чай эмыраӄкончерваповтымкын	
ынкъам оʼптытъар шоколадтэ	
карпендерына рай ытлён рэӄын винвэ ивнин ынкъам нэнэӄ иквъи ынкъам лымӈэ ынкы гулювлин ыннэн челгъаӄэмлыёчгын	
ынӄэн ымыльо торгынан ӄавэёлӄыл	
лыгэн ымыльо ыʼлчыку льоё торгынан таӈаймэтыӈ	
карпендерына ӄырым ынӄэн ачыӈо ныкэлинин	
игырым китаӄун ӄылӄырирыткутык	
нэнэнэт ӈэвысӄэтти эвыр ынкы энарэрыӈогъат мынга ыʼльыл наргыткоӈӈогъан	
ӈаным ытри ныгытъэтӄинэт	
ӄляволтъэм ӈынваӈэгъат ынкъам рагтыгъат	
вачаӄ ымы ӄутти майӈатӄыляволтэ мурык рээн ыʼльылык ныргыткуӄинэт	
ыныкит вай ярак нэнэнэт ченувъиркыт — ынкы ымы ынанкоргычьын оʼравэтльан рыгльольо рэнъэлгъэ	
ынӈатал аӈъачгыргын рыгыткук мынга ыʼльыл	
лым ӈан ынкы колё гъылетлин	
карпендерынаым аʼтав онмычыко улювыйгу ӄэвийыръыт рыннинэт	
гымнан еп торымгок тымлен вагылгын	
ынӈатал нытъылӄин рылгылгын ыʼлыткынык мутлымул нычелгыпэраӄэн вачаӄ гым панэна ыннанмынга рымагтэты ныргыткуйгым	
ынанъыттъыёл ӄутынэ ӈинӄэе тааӄатъол льунин	
ачгыта ынык энаерыльын ынпыначгын ӄолентогъэ энмэн ынан ыʼттъыёл ынӄэн тааӄъёчгын льунин	
маравчетыӈогъат	
карпендер нэнэӄ ынкъам вилыткувинрэтыльын чымчагты эймэквъэт эмрэтэӈгитэӈэ маравыльыт	
ынӈин ытри нылӄотытваӄэнат нытлепӄинэт ынкъам аны нытэнӈыткуръуӄинэт	
люур памйы эймэквъи карпендерына ынкъам аны ытръэттэгну кыплынэн ытлён	
ынӈин кыплынэн рыпэт вэлыткоӄылявол эвыр ынкы кыёлгыгъэ	
памйыым ынык ӄача нылӄотытваӄэн ынкъам нэнамӈылёӄэн	
ыʼмто лым рэтэнӈыткугъэ	
лымӈэ рэтэнӈыткугъэ	
ӄоныры эвыр ынкы нэнэӄынэ ынкъам вилыткувинрэтыльэ нэпиригъэн памйы	
лымӈэ оʼптытъар ӄыляволтэ ырыкагты винрэтгъэт	
вайым ытри нытаароӈӄэнат вэлыткольэты ынкъам ыʼтвармачьэты	
рай ымыльорык ыргынан напэнрыгъан памйы нэкылтыгъэн ярачыкогты нъэмэтын	
карпендер нэвинрэтын ӄутык ынкъам эʼптэ ралкогты нанатвын	
моргынаным мытыгтынат вылпат мытыргыӈӈон ыʼльыл ынкъам ымыльо льоо мыттэйвыӈын	
ытръэч вай энмэч таӈванэван мэӈин ынӄэнагты ныкачьаравын	
ӈэранъылёӈэт мури памъяйпы амӈылка гатваморэ	
ӈыроӄавык ыʼлёк эӈэӈыльын иквъи энмэн памйы гэтэнымчеӈлин	
ытлён ӄырым лым игыр ӈанӄо ныпэлӄынтэтын — нивӄин эӈэӈыльын	
ӄоныры вэнлыги ытлён ынӈот нивӄин	
ыныкит микынэ вэнлыги рэльунин памйы мачынан ытлён нагтаннэн лымэвыр чинит ыныкайпы ныгынтэвын	
вэтыӄун лыги ӄылгыркыниткы ынӈэ торгынан анвэтгаатка памйы ынӈэ ытлён эвинрэткэ	
ыныкит мэӈин алваӈ риты ынӄэйына рананӈэнайпаннэн кэлы	
ӈан микынэ валёмнэн вэлытковэнратыльэпы нэнрэӄэвын ипэ памйы	
аплёратвака таӈымыльорак ынӄэн лыги нылгыӄин	
ӄытлыгиым вай ынӈот гатвален	
карпендер айылгаквъэ чинит ынан тымык памйы	
найылгавӄэн иӈӄун нэрэйилюӈын ытлён тумгэ	
ынан эʼйӈэвнин эӈэӈыльын	
эӈэӈыльын иквъи	
ынӈэ эвнэнрэӄэвкэ моргынан памйы	
мачынан памйы чинит кэльэтэ ыʼнтэнымчеӈын	
ыргынан ытлён накэттывагъан орвыткынык нэтрилын ынкъам нотагты нъэмэтын	
ынкы напэлягъан кылтэты	
инъэ наёпатын ытлён	
ытриым нычимгъуӄинэт ӈан гынмыеп ытлён нэлӄырирын вачаӄ льук калвавын	
ӄэйвитык ӈан ныкитэ колё гэпиӈэтлин мэчынкы таӈыннэӈавыӈ ытлён	
аны оʼтчой ыргынан нэргыткун ыʼльыл ымыльо еӄаеквэт нэнарэрынат — уйӈэ	
ырык рээн ымы карпендер гатвален чама нэнэӄ ынкъам вилыткувинрэтыльын	
люнльутэ нэнтыгъэн	
вэчьым алвавакаӈынвык энарэрыркыт	
ӈаным ныкэтагнэты ыргынан вакаӈын нантыяатын миӈкыри ӄун ытри гъэӄэтчетлинэт эмнуӈкыым ымы эʼӄимлюкыльинэт нытымӈэвӄэнат	
рагтыгъат	
лымӈэ ӈирэӄ ыʼлёӈэт аʼтчагъат ынӄо эӈэӈыльын иквъи энмэн кэльэтэ памйы нэпиригъэн	
ӈыраӄав ныкитэ люур вай гымнан морык чоттагнык ӄаврыткын тывалёмын	
тъурэвык ынръам рай рэӄъыттъэ гымнин мынгылгын рымылёӈӈонэн	
тытэӈытлепыткук — чоттагнык гъыттъыма памйы нылӄотытваӄэн эӄуликэ вайгот нынэнтыӄин	
аны янор гым колё гэчеӈыттэтигым ӈаным ынкы еп гым кальагты нылымалявэгым	
памъянаым гым иниквъи ынӈэ гымыкы айылгавка мэмол	
морыкы ӄылӄытги ӄиквын гымнин ытлыгын энмэн гымнан ытлён ӈутку тъатчаркын	
эченур янор ӄыгитэ амыргынан ярак лымэвыр лым мэӈин ынкы	
рай нэнэӄынэ лымэвыр карпендерына мэӈин таӈынӈэвыӈ	
эвыр ынкы гым айылгавык тыпаагъак	
тынрэӈэтын мурык ралкогты памйы тыныгъевын ытля ынкъам моргынан ытлён омналга мытэнаръэгъан	
ынӄоры гымнан ынин ытлыгын тъэйӈэвын	
ыныкит ытлён етгъи памйы энмэч гэйылӄэтлин	
ытлён мурык ярак таӈымъылёӈэт вагъэ	
кыеквъи чаёкватгъэ ынкъам ымыльо морыкагты тывнэн	
ӄытлыги памйы ынык ыʼттъэ рыегтэленнин	
рай ытлён нотагты аʼманма ыʼттъын яалеӈӄач ныръилемъетӄин	
ынӄо эвыр ытлён нэйпэн ынкъам напэлян ыʼттъэ гыткак унъэчичгыт пылёнэнат	
ӈаным ынин гыткат ынкъам мынгыт унъэчичгэ гэнкылвэтлинэт	
ӈыронъылёӈэт ытри амноӈъеквэ гэлейвылинэт ыʼлрачыко выялянма натчыӄэнат чинит увиквылгык номавӄэнат	
вайым ынӈин	
мытынавэръэпатын мытынтаӄъавын ынкъам ытлён оʼмваамык гыргочагты чавчывагты эквэтгъи	
ынкы ытлён ганымытвален ныялгытӄэн чавчывак рээн ныӄорагынрэтӄэн	
ынкы ымы ӈавтыӈгъэ	
ныялгытӄэн чавчывак рээн ныӄорагынрэтӄэн	
ынкы ымы ӈавтыӈгъэ	
вэнлыгъим памйы чычатнымэты пэлӄынтэтгъи карпендерым ӈотӄоры гынтэквъи	
ӈаным ынӈин гатвален	
игыр ыʼтвэрмэчьыт эӈэӈыльыт амерыкальыт вилыткульыт амыргынан ынпыначга лыги	
вай мурыгмил памйы вальа	
вайым эгыттагнэты памйы ягталытваркын	
ытлён въэӈык ынпычьык эккэк рээн нымытваркын	
еп наройвыӄэн ынпыначгын ӈанъым ытлён мынгыткэн ӈирэӄ парол гивик ынпыӈ вальын	
гынан тывъар эвыр элек ӈэнри ырыкы рэлӄыты пыӈылтэлыйгот ӄынтыгын	
моргынан еп кытур нэнакэтъоморэ ынӄэн тургивикин ныкирит	
мэмылына гитэнинэт тывъар валентина алексеевна ынкъам кэйӈыӈэ	
рэмыннуӈэ ӄынур тылянӄэргава рыннин эпэн чьэчеӈин льулӄыл	
паӈъэвӈытотык	
вэчьым вай гыткат ыргынанчинит залеты рэлӄынӈыркыт	
ӄэйвэ	
вынэ ӄылӄытгытык эʼтки рай вэчьым аʼачека норъатчатык	
оʼравэтльэн вагыргын	
тылгыръуркын	
илгыльын ыльыл четлёчарэльо нъэлгъи энмэч вай ӄулимиӈкы нувпэраӄэн нутэсӄын	
йъыйыӄ нылгинылилӄин номӄэн	
урэкиныкитэ киткинуӄэй нывусӄэвӄин нычыӄэвӄин наӄам лыгипэтлеӄэй нининиӄин кыткыттэркытэр	
ӈыроча ӈырача ӄивык лымэвыр ӈэръамытлынча тиркытир ратаӈпаа амэчатык	
ытръэч киткинуӄэй рэтруркынин йъыпкиттэгын ынӄоры нэмэ рагырголятыркын ынкъам гылӄымчочьа рэнтылгэвӈынин гынульын ыʼльыл	
ратваркынэӈыт инъыт ыʼлёт вулӄытвит вачаӄ тэӈӄырым ныкит нытваркынат — ӄэтыӈотагнэты	
ынӈаталым йыӄӄайым	
вай ынкы кыткытык чикинъэ еп нымным ныгъевӄин	
таӈванэван мэӈин нырэйылӄэнӈын ӄынур вай эмтынэквъэт ымльаляӈэт	
аны вай чамъам рарычгытвагъа гынкэӄылявол ыныкит рай кэтэм нымнымык гыргоча понӈэрэӈагаляркыт майӈыгачгамкын	
аныым мачыргынан галгат	
унпэӈэр нивӄин энмэн рай ынан энмэч рыркъайӈан гавалёмлен	
вынэ ӄырым унпэӈэр нъыръунтэтын — эвыр ынӈин ивыркын ынӄэн ӄэглынангэт валёмнэн	
ӄэлюӄым ӄэйвэ аӈӄагыннэк кыткытык эʼйӈэльылӄыл	
вынэ вай тэнмавыльылӄылтэ торрыркаӈыттынвэты торъытвытконвэты	
ыльыл тылгыръуркын вачаӄ урэтуквэн еп оʼмрытваркын аӈӄачормык	
урэльын кээткульын	
имэурэмиӈкыри ынкы чыӈатгыргымкын	
амӄынъычо аӈӄата тыргуркынин туквэтъул эйычгитэ гилытъулти мылеркынинэт ынкъам оʼрайгысӄэты рылыпляркынэнат	
вачаӄ аӈӄачормэпы вантаӈӄатагнэты еп чекыяа	
вэчьым вай мытлыӈэн километртэ	
лымэвырым ымы вай ыннанмытлыӈэн	
кэтэм мимлычурмык токваткынык нывакъотваӄэн ивинильын кэӈъири	
ынык ӈыраткынык милгэр ытлён нытлепыткуӄин ыʼттъыёлягты нэнакытчынъёӄэн пиврэльын мэмыл	
ынин льулӄыл ныкачьарпэраӄэн — ынык ӄача гэлыткынык энмэч ӈирэӄ лявтылӄагнавъёт мэмылтэ	
ок аʼмыным	
кэӈъири нинэпыткыӄин	
аʼмын ивкэ лым ныпиврэн мэмлыткынык ковлёкмэмыллявыт	
кэӈъири гэмэтручевлин аʼӄагнэйпы	
ынӈаталым ӄэлпэраркын тиркытир нылгиныйыркъэв энаномавыркын	
омычьатыркын тэӈычьэтыркын — вынэ ынӄэн льаляӈкэнагты мэмылкытчынъёгыргэты аʼӄантэнмыӈ чьачаӈанма чематгыргык ӄача кытчынъёк	
игырым ымы вай аʼнӄатгыргын рагтык	
наӄамым вай вэчьым энмэч рагтыльылӄыл	
бригадира амӈыроотычьэты ӄайъытвэты ӄытыйгут рыннин рай ръэнут ынкы танкавӈыёлӄыл	
вэчьым рай игыр амӈыроотычьэты нъалыӈогъэ	
лымэвыр рай епэчгин	
ынӈаталым игыр кэӈъири гинъыгъевлин	
рыпэт ымы рай микынэ люнльутэ рыннин токвагты эквэтыльын	
ытлён чит нычимгъуӄин киткит ивиник амӈыроотычьэты нъалыӈок пэлӄынтэтык	
ымыым мэчынкы ӄонъачгынычьэты	
ӄэйъытвъэт ӄырымэн рыркы чинит ӄырым нэлкыэн аӈӄагты	
мэчынкы ымы ӄонъачгынычьэпы торымгок тэнкэвӈык	
пэлӄынтэтык	
ымыым мэчынкы ӄонъачгынычьэты	
ӄэйъытвъэт ӄырымэн рыркы чинит ӄырым нэлкыэн аӈӄагты	
мэчынкы ымы ӄонъачгынычьэпы торымгок тэнкэвӈык	
вынэым чама эвэнэгыргын эӄылпэ рыпаавык ныгтыӄэн	
пытӄылым ыныкит ынӈин кынтатвак ӄынур вай игыр	
кэӈъири иаʼм рай нывэтгычемгъоӄэн энмэн вэтыӄун ымы ӈыроӄав мэмыл ракытчынъёгнэн	
ынкыым ынан рарагтыгъа	
вачаӄ вай уйӈэ ӈыроӄав мэмыл	
аʼмыным мэчынкы таӈъатчаӈ	
кэӈъири йыркыэнъаткынык нывакъотваӄэн нолытваӄэн пэтыгэлытъолеты	
ынӈаталым кавэты вальын вакаӈын ынан льунин ымы таӈымъылёӈэт таӈкытчынъёӈ таӈакамаграка	
ынӄэным вай ивинильэ вэты кыляёлӄыл акамаграка тэӈилюкэ вак	
вэчьым вай кэӈъиринэ йъарат ынӄэн нинэтэӈыркылеӄии ынӈин нымэльэв рыпэт ӄынвэр вай омтэрка йыркыкытыйга ӄытлеайычгэанӈэлёта ӄытлечемгъогырга рэльатъё тъэраткоӈӈогъэ	
ынин левыт мачвэткынэты эрэтгъи ынкъам ынӄэната ытлён кыеквъи	
аʼмыным кита мырагтыгъак — эмӄэлелвынэ нивӄин кэӈъири	
ынан нэнанчемгъонтэнмавӄэн энмэн рай миӈкыри ынан ранрагтанӈынэнат тымъёт мэмылтэ миӈкыри ытлён эккэӄэе наяагнаан	
ымыльо ытри ынан лылетэ ралпынрыгнэнат — ыргынан ынӄэнат нынчачальавӄэнат	
вачаӄ вай ӈэвъэн ӄырым нылылюэн ымыым кэӈъири ӄырым	
аʼмыным ыныкит лымӈэ ыннэн мэмыл нъыпиврэгъэн ынкы вай ымыльэты ройыръын нъылылюгъэн ымыльо ыннанмытлыӈыргарэ	
ыяа гынунык вытрэтгъи пароходӈылгыл	
какомэй энмэч навигация торымгогъэ	
ынан чемгъоӈӈонэн ынӄэн пароход рай тъэр ыʼлёӈэт тылеркын микынти ынкы тылеркыт ръэкимитъыт нэнлеркынэт	
кэӈъири эмӄэлелвынэ лым кытэӄэй равакъотваӈгъэ ӈутку — нылгыл кэтэм ынык ранъав нъалтагнэты	
ынык рытэнмавыгъет ынӄэн чывипыт кэливытгыр рагалягъа	
ыныкит мыраӈӄачагты энликэ левыт таӈгэтаӈ пароходӈылгыл рэнъэлгъэ ынкы кэӈъири рарагтыгъа	
ыныкит ынкы вама рэпиврэгъэ ӈыроӄав мэмыл —нымэлӄин ыныкит ӄырым — мачынаным	
ӈирэӄ мэмылтэ ынӄэн ымы мэчынкы	
кэӈъири рарагтыгъа	
ыныкит ынкы вама рэпиврэгъэ ӈыроӄав мэмыл —нымэлӄин ыныкит ӄырым — мачынаным	
ӈирэӄ мэмылтэ ынӄэн ымы мэчынкы	
ынӈин чимгъуплыткук кэӈъири йылӄэтгъи	
игырым ынин левыт мачвэткынэты люӈэрэтэ итгъи — мэрынрэ рэлпыткынэты атчьатгъэ	
рэтыӈ ынан льунин энмэн рай гамэмылма ытлён нымъеквэ нылеӄин	
оʼптытъар ӄляволтэ ынан тыляма рырынгиивнинэт ырык рээн ынпыначгын мэмыл	
ынпыначга гитэнин ыннэн мэмыл ынӄоры ӄол ынкъам иквъи	
вай ынӈатал нинэпыткыӄин	
ӄыгитэгыткы аныӄун ымыльо мэмылтэ левтык рыпыткэвнинэт наӄам лылет люӈынпыткынтэвэ	
ынӈаталым нинэпыткигыт	
кэӈъири рэтыляма нырэмыннуӈӄин	
аныым анъяткогыргын ӄонпы качьараквыргын пытӄылым мэмылын анъяткогыргын	
мэмылынаым ӄонпы кэӈъири ӄытлеӄыляволё нинъэйӈэльэтӄин	
омаканма нинъэйӈэльэтӄин рыпэт ымы ранмыгазетак	
игырым вай анъяркынэн таӈӄыляволё лыӈыркынин	
вынэ ӄэйвэ мэмыл нипӄин ынпыначгын	
кэӈъиринэ мачэгыпатэты ӄол рай ръэнут тывыӈонэн	
ынан пынлёнэнат тъарычьэты нъэлгъи	
чывипыт кэливытгыр амӈыроотычьытагнэты — иквъи счетовод рочгыӈа мэмылына ӄача ӄотытвальын	
вынэ эйъым мэквэтык — иквъи кэӈъири	
амӈыроотычьэты гым бригадагты ӄытыльылӄылигым	
мэчынкы ӄырым ныкимылтэтын бригадагты ӄытык вачаӄ ӈот ымы татлыӈыткок нылвавӄэн	
мэчынкы ӄырым ныкимылтэтын бригадагты ӄытык вачаӄ ӈот ымы татлыӈыткок нылвавӄэн	
ӄынвэрым вай мэмылын ӄувавлылялгын амэчатгъэ	
кэӈъири аӈӄак ыʼтвыткынык нъэлгъи	
тылечьын гэнынвилетлин ӄэйъытвъэт мэрынрэ айычгэткынык наркычыткоӄэн	
ыныкит кэӈъири кыеквъи ытлён чимгъугъи энмэн рай ӄынур ыʼттъыёл ытлён лыгикытэӄэй гэйылӄэтлин	
ынан лылетэ ӄырирнин пароходэн ӈылгыл наӄам рай люнльутэ рыннин	
эви вай кэӈъири ынӈин урэльу гэйылӄэтлин рыпэт ӈан пароход галягъэ ынкъам ӈылгыл амэчатгъэ	
кэӈъири ӄутгъи кавычьэты вэӈыльэтгъи рылгэ кагмаленэнат гытолгыт	
мэччыӄэквъи вай тиркытир энмэч ванэван гынмылкинэмил нытгытлягнан	
ытлён иʼмпыгъи эмрэнкылвэнӈэ мэмылтэ ынкъам люур вай лыгэлнин рэтыӈкэн аркычыткогыргын	
ытлён пэтгатгъэ оʼрамноӈэты лыленгъи ынкъам рыпэт эʼӄэлиӈэтэ улвэквъи	
мэмылтэ рытрилнинэт	
ытлён ӈытатгэлыткынык аӈӄаеквэ нылеӄин	
ынык ыʼттъыёча нувпэраӄэн мимыл	
ыяа аʼӄайъоӈ чекыяа нывытрэтӄин кэткульын туквэчурмын нымнымым энмэч тэӈэвытрыкыльин	
кэӈъири гэлчормэты кытгынтатгъэ ынкъам аны колё ваӈэйпыръогъэ	
ытлён ӄынур ратӄавъё гынник нываӈэйпыръоӄэн авэтгавка амычвынатка нымынгынэлёльатӄэн ныкыячгыткольатӄэн	
ынӄорыым ручевык ытлён кыёлгыгъэ вачаӄ панэна пилгуӄулит ынык пэлгэпы нурвилетӄинэт	
кытэӄэй вак ынӄэн капчачаквыргын галягъэ	
кэӈъири вакъогъэ ынкъам лыляпыткоӈӈогъэ уʼрэӈэнри миӈкы гатвален чит нымным	
нырэӄыным игыр	
наӄам вай таӈылвавнэн ръэнут чимгъук	
ытръэч вай амъатчальылӄыл	
рыягталяквыргын аʼтчаёлӄыл роратваӈыльылӄыл	
ӈирэӄ мэмылтэ варкыт	
мынгыткэн ӈирэӄ парол мъэмит — ынӄэн лымӈэ рай мынгыткэн ӈирэӄ парол мэмылтэ	
мэчынкыым ымы мынгыткэн	
вынэым мычынкы роолӄыл нымкыӄин ыʼлёӈэт тантайӈатыӈ ытръэч ӄырым ынӈин норатвагъан гилгил	
ииӄуным ытлён вэчьым ӄырым ныченувъин ытлён ванэван ынӄэнагты найылгавын	
вайым ипэ гилгил амӄынъычо рэмӄытвиркын равылгавыркын гыгарыӈ рэнъэлыркын	
ынкъам ынӄэн таӈамӄынъычо пытӄы ӄэврэӈ ратваркын	
ӄынвэрым рэтэӈтылгы рэчимиръэтгъэ	
ыныкит кэӈъири еп ынӄэн атвака ӄырым ыʼнынвантовын — кэӈъиринэ ӄырым лым титэ ныльунинэт нэнэнэт ӈэвъэн тумгыт	
ыныкит ытлён ӄырым ыʼнынъегтэлетын еп гилгил оʼмрытвама ытлён рараквачагъа	
кэӈъиринэ гэлыткынык рылыплятъёттэ ивинильыт кэтъоӈӈонэнат	
йынрыным ваӈӄыттамэнӈыльэн гэмавъен экык еп ӈинӄэйӄэю вама ганлыплятлен	
вайым кылгынгэвэльо ытлён гатвален	
кэӈъиринэ ынӄэн вагыргын нымэльэв лыги ымы ӈан ынкы ытлён гэнарэрлен	
йынрын энмэч раквачальо нылгыӄин вачаӄым мынгыткэн ыʼлёт галяк ӈинӄэй рагтыгъэ	
ытлён ӄоленымгыпы ивинильэ нэрэтын ыргынан нэльугъэн энмэч лыгиручевыльын ытлён гэлыткынык	
ванэван ынӄэнагты найылгавын	
вайым ипэ гилгил амӄынъычо рэмӄытвиркын равылгавыркын гыгарыӈ рэнъэлыркын	
ынкъам ынӄэн таӈамӄынъычо пытӄы ӄэврэӈ ратваркын	
ӄынвэрым рэтэӈтылгы рэчимиръэтгъэ	
ыныкит кэӈъири еп ынӄэн атвака ӄырым ыʼнынвантовын — кэӈъиринэ ӄырым лым титэ ныльунинэт нэнэнэт ӈэвъэн тумгыт	
ыныкит ытлён ӄырым ыʼнынъегтэлетын еп гилгил оʼмрытвама ытлён рараквачагъа	
кэӈъиринэ гэлыткынык рылыплятъёттэ ивинильыт кэтъоӈӈонэнат	
йынрыным ваӈӄыттамэнӈыльэн гэмавъен экык еп ӈинӄэйӄэю вама ганлыплятлен	
вайым кылгынгэвэльо ытлён гатвален	
кэӈъиринэ ынӄэн вагыргын нымэльэв лыги ымы ӈан ынкы ытлён гэнарэрлен	
йынрын энмэч раквачальо нылгыӄин вачаӄым мынгыткэн ыʼлёт галяк ӈинӄэй рагтыгъэ	
ытлён ӄоленымгыпы ивинильэ нэрэтын ыргынан нэльугъэн энмэч лыгиручевыльын ытлён гэлыткынык	
тэленъеп энмэн рай мэмыл нэмыӄэй гэнтэтлин	
ынӄэн тэленъеп гатвален	
кэӈъири ынкы ымы рай еп уʼрэткыльин	
мэмыл рай энмэн ыяагты ганлыплятлен рочгык гэмнуӈэтлин ытлён энмэн рай оʼптытъача ынкы гэтгивилин	
вэнлыгиым ынӄо рагтыгъэ оʼратнымнымэты	
вай вэнлыги рагтыгъэ	
вайым ытри ымыльо льэлеӈкы гэнтэтлинэт	
ынӄэн эгыткэнагты аʼӄантэнмыӈ	
льэлеӈкы гилгил нъомрыӄэн ӄынур уттъытвъэт	
ымыльэты йъилгын ынкаткынык таӈытваӈ ымы ӈирэӄ	
ӄырым нытылгыгъэн	
кыткытыкым	
вайым энмэн пытӄыӈанэнӄач кыткытык оʼмваамэргыргыпы ӄол ивинильын ганлыплятлен	
лыгэным лым люнльутэ нэнтыэн	
вэчьым гилгил ныппылюӄин пэтле тылгыгъи	
кыткытыкым оʼравэтльан аӄоратваӈ гэлыткынык раномавӈынэн тиркэ гилгил нэрэнмылюйвыӈын эйычгитэ ынкъам вай рэлгичимычимиръэтгъэ ӄынур чаӄарытъол чайкойӈычыко	
ӄэӈъири ынӈатал колё игыр ярак ратваӈгъэ столык ӄача гылчайкойӈык ӄача	
ӈэранмынга пирик чайкойӈыт кэгрилти ромавык	
выйитиӈук омыльын таӈыткэльын ӄэвъяч	
киткинуӄэй титӄэтэ пылык ынӄэн атлягыпаӈы	
аʼмын ивкэ вэлер ыннэн йыкыргыйыръыӄай	
янорым вай кэӈиръинэ льук вай энмэн ытлён ӈытатгэлыткынык ынан ӈан малчемгъогты нинэчичевӄин ынин вагыргын	
игырым чемгъома кэтъоткома ытлён пытӄы тъэвыӈ нивӄин вынэ тъэркин мычвын ягталынвэты вынэ лыгитъэркин мычвын	
ынан нэнакэтъоӄэнат нэнэнэт ынкъам эвыр ынкы ытлён нычимгъуӄин	
вэчьым аны вай ӄырым лым титэ мыльунэт ытри	
ынкъам чемгъотвагты ръэнут рымагтэты ратвагъа ынан пыткы эргыӈ нинэчимгъуӄин ынӄэн въэгырго лынъё	
эвырым вай ытлён ыʼттъыёл чит ӄынур гынник гъэӄэлиӈэтлин игырым ытлён нылгэпыннытваӄэн рыпэт вай чыӄыӄ лентагнэты ныргэлӄин	
кэӈъири мэрынрэ ӄутгъи ынкъам эквэтгъи эʼнъагты	
вынэым лейвык мэрынрэ ныпылмэръэв вэтыӄун гытамо лынъёлӄыл ӈотӄэн гылытъул ынӄэн ытръэчӄэв ягталвакаӈын	
кэӈъири эʼнъаткынык вакъогъэ ынкъам нэмэ чемгъотваӈӈогъэ	
тиркытир энмэч гэлгичивтылетлин	
ынан нинэчимгъуӄин яраӈы ройыръын	
ӈэвъэн вэчьым энмэч пэгчиӈэтыркын	
лымэвырым ванэван — кэӈъири нымкыче пытӄы волӄыӈ нырагтыӄэн	
ӈэвъэн мэчынкы мыгваӈэлтыльын ӈыраӄ эккэт — эмӈирэюну йытоёт	
ынпычьыт ӈырангэвэльыт ӈинычьытым — ӈирэнгивильыт	
бригадак ымы гэкэвлинэт ыныкы амэгчераткэгты	
лымэвырым бригадир ырыкайпы тагъэ ынкъам валёмнэн энмэн кэӈъири еп чикинъэ рай миӈкыри гамэлгарма эквэтгъи	
бригадир вэчьым ӈынваӈэгъэ ынӄорыым рымагтэты эквэтгъи	
вайым ымы таӈгэмо микынэ миӈкыри эквэтгъи кэӈъири	
вынэ еп ытлён ванэван ынылӄырирын ванэван мэӈин ыныкагты ныпэгчиӈэтын	
вытку вэчьым инъэ ытлён наралӄырэрыӈоӈын	
вай валёмык ыныкит энмэн ытлён ныкитэ лёнрагтыльын	
тиркытир йъыпкиттэгнык рыругъи	
аӈӄаткынык томгатгъэ мэчвиврэльэтыльын четлёӄэргыръэтӄай гэлгэлгыпы ӈэнри вакаӈынвэты миӈкы тиркыкувлюк мимлык гэтруткулин	
вай эвычаковлёгтъол энмэч амэчатгъэ	
игырым таӈымыльэты амэчатгъэ ӄынур чыпъэтгъи мэмлычыкогты	
вайӈыгъэ четлёӄэргыръэтӄай мэчвусӄэквъи	
кэӈъиринэым вэнлыги лыги еп чывипыт кэливытгыр агаляка нэмэ тиркытир рагырголятыӈогъа нэмэ рантылгавыӈогнэнат гилгилти	
тиркытир рининигъэ вай ӈоонӄо вай киткит мыраӈӄач тэркыравакаӈынвык	
четлёӄэргыръэтӄай мэчвусӄэквъи	
кэӈъиринэым вэнлыги лыги еп чывипыт кэливытгыр агаляка нэмэ тиркытир рагырголятыӈогъа нэмэ рантылгавыӈогнэнат гилгилти	
тиркытир рининигъэ вай ӈоонӄо вай киткит мыраӈӄач тэркыравакаӈынвык	
аʼмыным кэӈъири ӈэранъылёӈэт аӄапыннытваӈ вальын	
ымы вай ыныкит ымы ръэнут люнтэӈытвитэ итгъи вай аӄакоргытваӈ айвэкэнак — вэнлыги мачынан	
вай лыгэн ӄун тэӈэгъюлеткыльин пыннытвак	
ымы ынан аʼӄатвагырга ынанамычвынаткэвагырга ытръэч тъэркинэӄэй пынныгыргын ынык ӄэлелвынык нэнантомгавӄэн — ымы ынӄэн кытэӄэй нытваӄэн	
пэнинэмил таӈымыльо нытваӄэн вачаӄ пынныгыргын тэӈуйӈэ гэткулин	
ӄутырыкым вэчьоравэтльа ытлён вэчьым юргымтэӄу нэрэлгыӈын	
аʼмыным ӄэглынангэт ытри ынӈин ривӈыт	
этъымым вай таӈыӈ нъытвагъан ыныкит ытлён мэчынкы оʼптытъар ыʼлёӈэт нъыпыннытвагъан	
инъэ гапылмыръолен ынкъам ынӄэнагты кэӈъири нымачкоргавӄэн ынӈин ӈаргынэн вама гилгил ӄырым эӄылпэ нытылгыркын	
пычьычьыгырга ытлён оʼрайгысӄэты нинэнлеӄин ыяагты лыгъоравэтльаӈӄагты	
вачаӄым тэӈытлепык эмнуӈ еп танльоӈ	
гытӄэргэвлетэлӄай йъымил пэральыӄай	
аʼмыным кэӈъиринэ энарэрыльэты ынӄэн орагыргын мэчынкы	
ӄэйъытвэ ытри ринӈыт	
гитэнэӈ ыргынан ымы нэрэнлейвыӈын	
янор кэӈъиринэ чейвыткунин ымыльэты гилгил	
нылгинымэльэв гамгачыӈатгыргыӄай гитэнин	
майӈычыӈатгыргыт уйӈэ ытръэч вай тъэрӄэй мыӄыльыӄэгти гилчурмык	
ныкитэ толтыгъэ ытръэч ыннэн рыркамэл мэйӈэльын гилытъул	
ынӄэн вай ӄликкин мынгытӄэн парол метрмэл урэльу нылеӄин	
гилгил нымэйыӈӄин ынкаткынык яраӈы ымы тантайкыӈ	
ачгыта вэтгыры ынкаткынык оʼптытъар кээт нэквыпэраӄэнат ӄутти оʼравэтльамэл иквэльыт ӄуттиым маччевтыӈ	
аӈӄаеквэ манаӈ нымкыӄин ынӈин вальыт кээткульыт гилгилти токвайпы ӄытыльыт	
манаӈ нымкыӄин ынӈин вальыт кээткульыт гилгилти токвайпы ӄытыльыт	
кэӈъиринэ гилгилык амгынонагты ривлынинэт ымыльо ынинэт кимиттъыт	
милгэр ӈирэӄ мэмылтэ инъэн кэӈунэӈ аӄын	
ынӄоры тэнуйгытвынинэт мэмылтэ каӈъэӈытонэнат ынӄо кээгиӈкы рытрилнинэт	
мэмылпонтата чаекватгъэ	
ӄэйвъэм вай йъальын рунин вачаӄым ынӄэната кэӈъири люӈынпыннэвэ рыннин	
рынныт ынин нъомрыӄэнат ынӈин вальа рынна ымы унъэчичгын танралёӈ	
ытръэч вай унмык ачачакыльэн вачаӄым кэӈъири ынӈин гэгытъэвлин рыпэт ымы вай лым ӈан ръэнут мэчынкы нъынчачальавнэн	
ынан лым рунин чыӄыльын мачтъаёчачальын лылялгын иквичигъи эмылӄэпы	
румэкэвнин ымыльэты этылгыкыльин ыʼльыл ынкъам айвачыӈӄач агтачгыӄай тэйкынин	
ымыым вай ыныкит ръэӄэгниръугъэ вэнлыги тиркытир атэркыкэӈӄач ратва ӄырым ныӄэвъячатыркын	
пыткылым ӈан ымыльэты тылгыльын ыльыл ӄырым нытымӈэтэлегъан аӈӄагты рэтили эмылӄэты ынкъам рэнымкэвӈынин иквичимимыл	
вай ынӄэната чимгъутэйкэ лыгэкачьаравыльа кэӈъиринэ кэгрилйыръэ лымынӄоры нинэнумэкэвӄин пэтыльын четлёчеръыпэральын ыʼльыл рэчтагнэты рыгырголявтагнэты ыʼлагтачгыӄай	
нырэӄыным игыр	
кэӈъири эʼнъаткынык вакъогъэ ынкъам аʼлятвыӈӈонэн милгэр	
аʼмын вай айвэ иаʼм эмилгэрыткукэ итгъи	
вынэ вэнлыги ӄырым микынэ пэгчиӈу нъылгынин	
аныым нымкыӄин ивиныльыт нымнымык гыролмакы нымилгэрыткуӄинэт	
ӈаным мэмылӄагнавыткома ванэван мэӈин нынкапчачавнэн	
игырым аʼмын иаʼм пыннытвак иӈӄун вай айвэ люӈмилгэрыткутэ итгъи	
ынӄэн вынэ энмэч аʼӄанпалӄынтавыӈ	
кэӈъиринэ ымы рыпэт чинитувик тэнӈу лыгнин ыныкит кэтъонэн ынин айвэкэн ваӈэйпыръогыргын ынкъам ӄъоляръогыргын	
ӄэтэв вай ытлён ымы микынэ люнльутэ рыннин	
вынэым вай ыннаны ыныкит ытлён нанъылӄырэрыӈогъан игыр лымэвыр эргатык	
ытръэч вай мачораӈ раӈӄальатгъа	
тэкичгын варкын иквичимимыл варкын гилгилым вэчьым ымы ӈэръамытлыӈэн ыʼлёӈэт ӄырым нырэӄын	
вайым вэлер мыгпынлыльо ратва рагтык кэӈъири	
вэчьым ымы ӈэръамытлыӈэн ыʼлёӈэт ӄырым нырэӄын	
вайым вэлер мыгпынлыльо ратва рагтык кэӈъири	
игырым вай ытлён энмэч налӄырэргыӈогъан ынкъам вай ынӄэната аʼӄакапчачатыӈ	
юрэӄым вай ванэван ыʼнылӄырирын	
анъым вай ынанъыттъыёл ӈэвъэн кытгынтатгъэ вамчена колхозык председателеты	
юрэӄ вай вамче ръэнӄэты тыӈивык оʼравэтльат энаерынвы	
ръэнут	
вай аӈӄагты рылыпляннэн	
аʼмыным вынэ мачынан	
гыт вай ыныккэ мыркоӈ ранымытва ымыым мури	
аны раӄылӄыл ынӄэн ӄытлеӄлявол	
вай ӄырым ынык курэ таӈъоравэтльат мынкимэвынэт гыаратынвы ӄырым мынӈивынэт	
ымы вай ӄэйъытвъэт ӄырым ынӈин гыгэрэквэтык мынъяагъан	
еп аӈӄы мыкгилыльын вай гилгиле ыʼтвъэт нэрэнчимэвӈын тырэрэӄыым ынӄоры	
вынэ игыр гымнан оʼравэтльат ӈутку колхозык яаёлӄылтэ	
ыныкитым правлениякэн член ынпыначгын мэмыл ынкы вамчена ратвагъа ытлён нэмыӄэй риквъэ	
гымнан — ривы ытлён — таӈванэван кэӈъири мычвыно мылгын	
аʼӄаоравэтльан ытлён	
ныкалготкэӄэн ныӄытлиӄин	
аны ӈан нуръэв моргынан мытынваӈэлтавын	
ымы вай нинъэйӈэльэнмури ымы вай нинэпчеӈимури бригадайпы ӄолебригадагты нинэнлемури	
ӄынвэрым вай малкувчемгъоквъэ ӄэлелвынэ валёмгъэ мачмэгчератыӈогъэ	
кытэӄэйым вак нэмэ ныӄытлетваӄэн	
аны чинит ытлён энарач иӈӄун ӈытэннин	
мачынан игыр чинит ныравантоӈын ыныкит мэчынкы ратвагъа	
кэӈъири нытэнӈыткуӄин аʼлятвыма милгэр вынэ аны чиӄӄырым ымы титэ ынӈин нивынэт вамче ытри мэмыл	
вамче вэчьым чинит энарэрысӄэквъэ	
ымы вай мэмыл нъэквэтгъэн ытръэч рай вэчьым ынпыначгын люӈынлейвэ нэнтыгъэн	
аʼмыным рай энмэч тэлеӈ ытлён налӄырэрыӈогъан	
ынӄэн мэтиву аʼӄалгыӈ	
вачак вэнлыги мэчэкэвкитыркын вэтгава эмӄэлелвынэ ынан рывэтгаватыйго рытъёта ынык нымтумгэ	
миӈкыри ӄутти вай ынӄэнат вэтгавыт мачӄэглынангэнат ытлён ӄэглынангэт нымкыче ӄытлик курэ гъэйӈэчьивылин тымӈэкалготкэк курэ тэгмигчирэтык эгъюлкик курэ	
ынан ымы лыги ынӄэн ӄэглынангэт	
нымкыче ӄытлик курэ гъэйӈэчьивылин тымӈэкалготкэк курэ тэгмигчирэтык эгъюлкик курэ	
ынан ымы лыги ынӄэн ӄэглынангэт	
вайым ӄэглынангэт мэӈин ипэ ытлён	
миӈкыри ынан винрэтыркынин колхоз	
ытлён нинэпыткыӄин вачаӄ иӈӄун тэӈгынниӈӈыттыльу итык ынӄэн епэчгин тъэркин	
вай лымӈэ ытлён айылгыкыльо аройвыльо тъивыльу итыльылӄыл	
вай мэлгарыткоӄ ръаченма ытлён ванэван онпаӈаргыпы ванэван рэнтывъейпы ныпэлятын	
эвырым ныпэлятӄэн ытръэч лыгикиткинуӄэй	
унпэӈэрым ытри ринтувйи — эргыпатыльыт гынниӈӈыттыльыт ытри мынгытча мыкыӈ ӄонпы ынык нытэйӈэтӄинэт	
ыргин портреттэ ӄонпы доска почётык ныймэтваӄэнат	
вай вэчьым ырык варкын рай ръэнут уйӈыльин кэӈъиринэ	
кэӈъири тамэнӈымынгыльын	
ӄол рыннин вай ӈэвъэнык ытлыгэты рай ынӈин вальын таӈоргоор тэйкынин рыпэт вай ымнымным гэвэннэтлин	
наӄам ыныкит вамчена ынӈин вальын оргоор ӄорагынрэтбригадагты тэйкыйгу рыннин кэӈъиринэ чит тайкыӈӈонэн вачаӄ вай пылыткук лывавнэн	
лыгэн эгыттагнаты еп эплыткукэ	
ынӈаталым нымкыче ытлён колхозмэгчергыпы ӄытличьэтыльын нъэйӈэльэтӄин	
ӄол нитӄин ытлён гамэлгарма амноӈэты нычейвыткуӄин	
лымэвыр ынанваӈэлтанма люур рай ӄоленымэты нэквэтӄин ыныкит ӈэнку нымык вэлыткорак турръэнутэт нэнавалёмӄэнат	
ӄолым нитӄин полярный станциягты нэквэтӄин фельдшерык рээн эмрэчьумэткуӈэ	
аʼмын аны лым ынӄэнат чьумэт	
колхозык эргыръон кэӈъири ынантаӈычьын чьумэткульын	
ытлён рыпэт ымы районӄръачетынвык ыʼттъыютльэк рээн гатвален	
въэӈэты округык ӄръачетынвэты гэнӈивылин	
вачаӄ вай ынӄэн мачымыльорык колхозыльа ванэван ыʼнтэнчимгъун пытӄылым правленияльа	
ӄэйвитыкым въэӈык кэӈъири гъаӄатвален ӄымэк ынанъяачычьо гатвален	
ынкы гэрмэлтэтлин рыюльын айгынто	
ынан кэӈъири акватыӈок гивлин	
гыт вай кэӈъирий нымэльэв нъычьумэткуркын ытръэч ӈот этъым теория таӈгэмо гынан	
вынэ вай гынан тэгнымэльэв теория вэтыӄун рагъёлянӈыёлӄыл	
таӈгэмо гынан	
вынэ вай гынан тэгнымэльэв теория вэтыӄун рагъёлянӈыёлӄыл	
ытръэчым вай кэӈъири ӄонпы нылвавӄэн тэгнымэльэв рэӄык	
ыʼмтоым миӈкыри нинэвинрэтӄин ынан ройыръын	
ӈан тъэюӈэнэ ынык ӈирэче мыкыӈ мэгчеръылёт нэнаяаӄэнат	
вай амынан ынан ройыръын нинэнтэйӈэтӄин	
тъэюӈэ ваӈэтамэнӈырак гыюлычьу ваӈэльо нылгыӄин ынык таӈыӈ ытръэч амынан ынпыӈэвӄэй рултыӈэ нываӈэӄэн	
кэӈъирин чимгъут нымыркъув тъаёӈана тылигъэт нананагты ынкъам нанпаавын чинитувик эʼйӈэльэтык	
кэӈъиринэ ӄоргэты нинэчимгъуӄин ӈэвъэн ӄынур вай ванэван ынпыӈэвӄэе рултыӈэнэ ипэым ынан рыгъюлевнин ытлён ӄаёвналгэръык калеваӈэк	
аны колё качьарчемгъогты кэӈъиринэ кэтъоркынэнат ынин алымъоратыльыӄагтэ	
ӈирэӄ алымъоратыльыт	
ӄэйвитыкым вай ынӄэн лыгэн тымӈынӈэн вагъэ ынан чинит ынкъам ытри тъэюӈэ унмык ӄырым коргычьатыльылӄылтэ	
вынъэм вай вэнлыги ыныкит ӈирэӄэв алымъорат уʼрэтгъи — ынӄэн рыпэт ымы газетык гэкэлилин	
рыпэт ымы тъэюӈэ кымэӈатрайпы йъилгыӈит доктора ванэван ыʼнытрилын ӈинӄэгти ӄонпы ныгйипӄинэт иӈӄуным энмэн ытри эвнинэнӄитэткэ тыляма нитынэт	
ынӄорыым яралӄоттыратыльын пароход пыкирык ӄол оттыран каӈъэрэна нэйылгъэн	
вай ынӄэн рыпэт янра окрисполкома гатвылен	
ынкыым ӈан еп ымыльэты нымным лыгэральын ытръэч мытлыӈэн ройыръыт оттырагты ялгытгъат	
ымы вай кэӈъири гаӈыранаройвыӈэнӄайма оттыральо нъэлгъи	
рэӄыркытым рай игыр ӈинӄэйӄэгти	
ынпычьыт — эйгыльын ынкъам оʼмрылӄот чичевыркыт — рай ыргин ытлыгын аʼӄатвагъэ миӈкыри ӄун ыргынан пыннытвальын ытля нэльуркын	
ымыым вай ӈинчьэт нэмыӄэй чичевыркыт — вайым ытри энмэч ӈыроӄавыркыт гивиркыт	
ӄол коля ӈирэӄэвым саша	
вайым тъэюӈэнэ ытри руссильымил рэрэтэнынныгӈынинэт миӈкыри ӄун ырыкы гыйипыткульыт докторыт ынӈин нъэйӈэвӄинэт	
ӄол доктор николай петровичыно нъэйӈэвӄин ӈирэӄэвым — эрымдоктор — александра ивановнано	
докторыт ынӈин нъэйӈэвӄинэт	
ӄол доктор николай петровичыно нъэйӈэвӄин ӈирэӄэвым — эрымдоктор — александра ивановнано	
ӄэӈъири люӈъэнӄэтэ ынӄэнагты итгъи	
мачынан ӈинӄэгти николайыно ынкъам александро нитынэт	
игырым вай ынан тэӈвытку чимгъунин ыныкит вай ӈинӄэгти руссинынныльыт ӈан ытри мэйӈэтык лым отчество вальылӄыл	
ӄэйвэ	
рэмэйӈэнӈыт рэкэлиткуплыткуӈыт институтэты рэкэлиткусӄивӈыт	
кэӈъири тэгъеӈыркын иӈӄун ымы ынин нэнэнэт вэтыӄун институтык ныкэлиткунэт	
ӈан атыкын экык рыпэт ленинградык нырэгъюченӈыӄин	
рэпкирӈыт кэӈъирин эккэт ленинградык ынкы ыргин нынныт ӄильык книгак нэрэкэлиӈынэт	
ынӈиным вай нэкэлигъэн кэӈъири въэӈык ӄыръачетынвы пыкирык	
ытръэч ӈот ыныкайпы эмнынин нэкэлин вайым мурык лыгъоравэтльанотак гамгаоʼравэтльак ытръэч ыннэн нынны	
ленинградыкым алваӈ вэчьым ӈот ымы ырык отчество ратомгатгъа	
миӈкыръим ынӄэн ратвагъа	
николай кэӈъиривич	
какомэй	
александр кэӈъиривич	
ымы вай эты ынпычьыт эккэт кэӈъиривичыно ринӈыт	
гок амын аны вай	
ынӈин чимгъульэтык кэӈъири ынӈин коргытваӈӈогъэ рыпэт ымы вай гэлыткынык ытлён таӈэлёльатыӈ	
ынан таӈалваӈ энэчгытэты пэраӈӈольын чинитнынны отчествоно нъэтльэн тэнӈу нинэлгыӄин	
аʼмын ивкэ ынӄэн ымыльо тъаёӈана тывык	
ытлён эмтэнӈыткутэ рыпэт нъаткыёлгыгъан	
николай кэӈъиривич	
аʼмын аны ивкэ вэлер мэӈин рывэтгаватык	
ыныкитым коляӄайына ӄырым лым титэ ынин ытлыгын ныльунин	
рэмэйӈэты нэривӈын ытлён энмэн кэӈъири ӄытлеоʼравэтльано гатвален аӄаоʼравэтльано	
аны нымкъэв ытлён наратвэвыӈын	
пытӄылым въэтвальын	
таӈванэван игыр кэӈъири найылгавын — ынӄэн ынан аʼтавынан чимгъунин чинитувик амратаагӈа	
иаʼм рай ытлён ынӈот нычимгъуӄин вай лыгипэтлеӄэй аӈӄаткынык тылечьыӄэйъытвъэт рэвытрэтгъэ	
ытръэч вай гытгытэ аʼтчаёлӄыл	
игырым виин нэнэӄэгти танчемгъоӈ	
эвырым вай ыныкит титэ рай ытри ленинградык рэкэлиткуӈыт вайым вэчьым ырык ымы фамилият вальылӄылтэ	
ынӄэната чимгъутэ кэӈъири рыпэт рыръэчевнин	
ынӄэн вай ынан таӈванэван титэ нычимгъунин	
вайым ӈан степан калеткоракэн мигчитльэн степан андреевич кабицкий	
этъым ӈан ынин ытлыгин нынны андрей	
иаʼмым ынръам кабицкий	
вынэ ынӄэн вэты лыги рытчыёлӄыл пынлёёлӄыл степангыпы	
опопыым фельдшер пынлёк алексей вадимыч	
вэчьым рай фамилият амалваӈ вальыт танчемгъотайкыӈ чинит лыгэн ӄынур ӈан нынныт	
аʼмыным ынкы эвыр ӈэнӄаеты таӈпэрафамилият танчемгъотайкыӈ	
ӈыраӄ таӈпэрафамилият	
кэӈъири нъэнӄэтӄин ынӈин агагчавка танчемгъотвак вачаӄ вай ытлён ӄутыльылӄыл аймэтъёлӄыл кэӈунэӈ ынкъам гакаӈонагма гэлчьомыткынэты ӄытыльылӄыл	
ынык гилгилык ӄача нылеӄин майӈыпэтыгэлтъолычгын	
ыныкит ынӄэн кэӈъиринэ гилгилык риттилгъэ аны аʼткэвма ратвагъа	
иттилык ынин гилгил мэчынкы танчематыӈ	
кэӈъири гилчурмык ӄотытвальылӄыл эмрупэнӈэ пэтыгэлытъолычгэпы кэӈунэӈэтэ	
вытку пэтыгэлытъолычгын тэӈэймэвык танльоӈ лыгийъэчычельын гэлгэлеты	
кэӈъиринэ рыманаӈавнэнат гыткат ынкъам кэӈунэӈ оʼраймавтыляльэты пэтыгэлытъолеты рулвынин	
ынръам вай кэӈунэӈ итъунтэтгъи ынкъам упэтыльылӄыл кэӈъири гэлыткынэты пэӄэттатгъэ	
эвыр ынкы ынан эттэлпэкыл валёмнэн	
кэӈъири ӄутысӄычетгъи ынкъам гыролмакы лылепгъи	
аʼмын вай ӄэйвэ гилгил ӈэранчывэгты чимэтгъи	
ӈоонко чывэптыткынык — милгэр иʼнъэн аӄын	
кэӈъиринэ пиӈкунин чыӈатгыргын пэӄэттатгъэ ӄутгъи пирининэт чыӈатъёт вачаӄ оʼрапалӄынтатэты пиӈкук энмэч айылгавыркын	
наӄам рай ӈоонко мэмылтэ ынкъам кэӈунэӈ	
ӈаным ынӄэн гилчывипыт малмайыӈкы	
вачаӄ чыӈатгыргын таӈӄонпы кывавыркын айылгыгыргын увмимыл игыр кэӈъиринэ ранъав	
ытлён вай ӄырым ымы гынмыл нъэпиӈкугъэн ыныкит нъэтэӈгитэнин ынӄэн евэӄэты вальын чыӈатгыргын	
ӄэйвитык ымы вай гынмыл еп унмык аркывкыльэн	
ӄэтэв вай эгитэкэ капчачавма пиӈкунин	
ымы вай гынмыл еп унмык аркывкыльэн	
ӄэтэв вай эгитэкэ капчачавма пиӈкунин	
кэӈъиринэ эӄылпэ рырыткунин аʼнэлгын ынкъам лыгэн тымӈэнэнтынэн	
эвыр ынкы эрвыпылвынтыванныт ӄолегэлчывэптыкаак ванныпгъат	
аʼнэлгын аны колё иʼвэтгъи рыпэт нывэнивыргыргэтӄин	
ыныкитым вай рэлпъигъэ — рараквачагъа ынкы кэӈъири	
аʼныка лыгэн ӄун вай таӈъаӄараӄыӈ	
аʼныка ымы милгэр раӄылӄыл тымык мэмыл аʼӄагтоӈ	
иʼвэтыльын аʼнэлгын рыпэт вай кагрэлчыкогты ныргэлӄин	
амкытъымата кэӈъири гапэлгыкыкватлен ымыльэты ынин увик нывиврэльэтӄин	
аʼмыным вай	
увивлилил кувавык паагъэ гилгил нывилгъи	
аʼмын вай ӄэйвэ	
вай кытэӄэй нывэлытвагъэ ӄынур вай чемгъотвагъэ ынӄъом мэрынрэӄэй аймавтыляӈӈогъэ	
аʼнэлгын кэгрилык рыгэлык паагъэ выръэтгъи	
ыныкит чыӈатгыргын гилгилвытгыркин чьувэквъи кэӈъиринэ пиӈкунин	
гитэнинэт мэмылаймакыт гэлыткынэты ринтынин иʼнъэн ынкъам вай рочавэты ынкаткынык вакъогъэ	
кыкватъела рымылюнинэт кыкватвамылкат оʼрэквэчемэмлемылӄыӄаеты тылигъи ынкъам вай тэӈвытку игыр льунин гилгил кэтэм ынкы рай вакаӈынвык гачыӈатлен	
мычвыно лынъё имылӄыӄэй уйӈэ мимыл аӈӄагты гэпыльыльэтлин мэткиит ромакавъё ыʼльыл нэмыӄэй аӈӄагты гэрэтлин	
лыгэн вай гамгакытыльэпы лыгэн ымнотак вальэпы лыгэн вай таӈымыльойпы рэӄык таӈопатыӈ оʼравэтльэн гыткалгын кэӈъиринэ ытръэч ныппылюӄин гилгилӄэй гапэлятлен	
ныппылюӄин гилгилӄэй — ӈирэче гынмылкинэк яаёк мыӄыӈ вальын	
чамъам вай ымы ӈирэче аʼӄагнэыʼлёӈэт ратвагъа	
ынкъам вай тэӈуйӈэ ымы ыннэн йитйитӄэй иквичимимыл	
ӈыроча киквъи энмэч кэӈъири лыгъоравэтльаӈӄаеквэ тылек	
нутэнут энмэч таӈванэван нывытрэтгъэн	
ӄол нинэнтыӄинэт эвлыгэлычгыт йъыпкиттэгнык вытрэтыльыт эмнуӈу нинэлгыӄинэт наӄам пэтле нычичевӄин ынӄэнат гилгилти ӄынур чинит ытлён — армаӈӄапычьычьыгырга нинэнлеӄинэт	
нинэлгыӄинэт наӄам пэтле нычичевӄин ынӄэнат гилгилти ӄынур чинит ытлён — армаӈӄапычьычьыгырга нинэнлеӄинэт	
гынмылкинэк йъыйыӄ эргыӈ нытваӄэн	
вынъэм ынӄэн гэлгэлеты эʼтки	
вынэ вай мыялгытык — вэтгычемгъогъэ кэӈъири	
ытлён вэтгычемгъогъэ вэтыӄун лыгэн кавэты вак ялгыгык оʼмрыгэлыткынэты	
игырым вай ытлён гэмэчыгъюлетлин	
наӄам вай тэнанъымӈычвынавэты инъыӈит ынык ӄачата ымы ыннэн танъялгытъёно итыльылӄыл гилгил лёӈгалята итгъи	
кэӈъири аʼнӄавӄамэтвагъэ вачаӄ эвыр ынкы ӄылгилюгъи эʼнӄэвык ытлён пытӄы майыӈкы егрыӈӈогъэ	
ӄол рыннин ынан валёмнэн ыяакэн рыркъайӈан	
ӄэглынангэт нивӄин унпэӈэр — эмӄэлелвынэ иквъи кэӈъири	
аны вай миӈкыри ытри унпэӈэрынэ ынанъыттъыёл валёмыркынэнат	
амӄынкыткытръок ынан ынанъыттъыёл валёмыркынэнат	
ынӄэната ыргин бригада ынанъыттъыёл ыʼтвытконвы нытэнмавыӈоӄэӈ	
кэӈъиринэ нэмэ чычетным чемгъоӈӈонэн вачаӄым игыр ынан пынныӈ айвэ инъыкинэк	
ытлён энмэч ягталгыргэты ванэван нытагмычвынатын	
нэмэ вай ынин аʼӄаэргыпатгыргын кэтъонэн ынкъам ынӄэната ынин айвэкэн мычвынатгыргыт малалымалко рытчынинэт	
ӄэйвъэм эты рай нэрэлӄырирӈын ытръэчым аны ӈан миӈкыри нэрэлӄырирӈын	
ыныкитым рай унпэӈэр ринтувйи лымэвыр чинит вамче нъэнтэннинэт вынэ вай алваӈ ытри нэнъылӄырирынэт	
ӄырым ыннэн ӄэйъытвъэт нэнъынӈивыгъэн — лыгэн ипэ таӈымыльо ӄэйъытвыт таӈымыльо лыгъитвыт колхозык вальыт	
тэӈвытку ӈытаттагнэпы кэӈъири колё эмӈолыӈогъэ	
аʼмыным ымъягталӈэт ытлён вэчьым тэӈвытку эмӈолыркын	
амгынотъылёгты мэлӄылигмил метырмэл урэльу ынык гэлеты мэйӈыгилгил эймэквъи	
ынкы гыролмакы чимыгилымкын	
кэӈъиринэ аʼнымнэн ынкъам вай ынӈин эʼлемӄутэтгъи ынкы гилгилык	
наӄам вай тантымлык ӈэнри лываквъэ чимыгиле рилӄывытрыгиле нинэнкимэвӄин	
таӈылваквъэ ынкы галяк кэӈъири ынӈэ вай кэӈунэӈэтэ нэнаранманаӈавӈыӄэнат гилытъулымкыт вачаӄ нэнатаӈылвавӄэнат	
эчги вай ӄол гилытъул алва нэнанлеӄэн — ынкы пууръу ӄол нынъэлӄин	
гилытъулымкыт вачаӄ нэнатаӈылвавӄэнат	
эчги вай ӄол гилытъул алва нэнанлеӄэн — ынкы пууръу ӄол нынъэлӄин	
вачаӄ кэӈъири нылгэраялгынӈыӄэн рай ынкы майӈыгэлгэлыткынык ӄулимиӈкы ыʼльыл нытваӄэн ыльылым — ынӄэн иквичимимыл	
вынъэм ынӄэнагты кэӈъири игыр колё нытэгъеӈӄин	
игыр ынан ванэван нычимгъунин энмэн вай пэтле ынин гилӄэй эʼӄэгнитэ рэнылгэнӈынин ынкъам ынӄэната ытлён вэты оʼмрыгэлыткынэты ялгытыльылӄыл	
ӈэнкъум чимыгиллыку нывытрэтӄинэт мэчмэйӈыгилгилти тутымӄэткук танъяаӈ вальыт	
кэӈъири вэтгычемгъогъэ ынкаеквэ иʼрык	
ӄэйвитык ынӄэн айылгыгыргын ытръэчым лым миӈкыри итык	
ынан ринтынин майӈыгэлыткынэты иʼнъэн	
милгэр эмтэйпынэн аʼнэлгын ричитык оʼмрынкылваннэн	
мэмылтэ виин ӈутку ныпэлятынат — эмӄэлелвынэ иквъи ытлён	
оʼптытъача кэӈунэӈэтэ тааӈыплыткок чымчекин гилытъул кэӈъири ынкаткынэты пиӈкугъи	
ынӄъом ӈэраӄавыткынэты ӈыроӄавыткынэты	
ынръам вай энмэч лыгэймэвык ытлён итъунтэтгъи ӈырэпгъи	
гилгил аркычатысӄычатгъэ ынкъам кэӈъири мэмлеты ралегъэ	
аны колё ытлён камаграръоӈӈогъэ мыкгилытъулыльык мимлычыку	
лыгэнитык ытлён гилгилык ныринэнрэнӈыӄин	
милгэрэ ынкъам итӄыевэвиръэ ытлён ӄынур вай нырэкитчеӈӄин	
оʼптытъача ытлён чыпъэтгъи	
ӄунэче ытлён горалвавлен чыпъынток малӄонпы гэргэвэтлин	
вэнлыги вачаӄ ытлён чыпъынтогъэ чиӈӄъэтывэйвынин чымйытъэюмимыл ынкъам нэмэ аны камаграръоӈӈогъэ нылгинытъивъэв мачанӈэнайпэты ытръаттагнэты	
ӄынурым вай ынкы раквачагыргын иинэнтэйкэвэтӄин	
ричитык рыкылватытвальын аʼнъэлгын люур вай рыйинин	
ынан энмэч гантыяатлен ынӄэн ынкъам чит янот рытрилнин иӈӄун ынкы эвнэръэчумкэткэ нитгъэн	
ынкъам вай вытку ынкы чичевнин — аʼнэлга ытлён таӈынвантоӈатыӈ	
ныйыӄъэв ынан тэӈойвыӈӈонэн аʼнэлгын эмӄынтиӈуткук ытлён майӈыгэлгэлеты нэймэвӄин	
нэмэ ытлён анӈатгъэ вачаӄ ымы ынкы рыннынтымлявэты вэнлыги нинэтиӈуӄин аʼнэлгын мынгыт гилгилык энанраттагнэты	
вачаӄ ымы ынкы рыннынтымлявэты вэнлыги нинэтиӈуӄин аʼнэлгын мынгыт гилгилык энанраттагнэты	
ӄынвэр вай ытлён ровтыгъэ этчывъентогты гэлыткынык апаӄатлыткогъэ	
эʼнчыкойпы йыкыргычыкойпы вэлёчыкойпы пыльыльатыӈогъэ мимыл	
нылгипыгтыӄин левыт пытӄылым этэнмын	
льулӄыл ынкъам мынгыт гилытъуле гэтэрэтъюулинэт ӄутти таратгыргыт нымутлытъыӄинэт	
этчывъентоплыткок кэӈъири киткит элвэтиӈэтгъи ынкъам пылёйвыӈӈонэн оʼмратыльын ыʼльыл	
ынӄоры ытлён вытрынтэтгъи киткит амрапаӈъэвӈытоӈа вачаӄ итӄыевыльын итӄыевэвиръыльын лыгэӄэвъяӈӈогъэ рыпэт мэчынкы ӄутгъи ынкъам кэттывагъэ	
ӄэвъяӈӈогылгын гъивэтлин нылелелпэраӄэн	
кэӈъиринэ увик ыʼльыле малейвынэн ынкъам эвыр ынкы омаквъэ	
ынӄоры ынан оʼмрыванныпыльын гилгилык аӄын йыннин ынкъам мэйӈыкээк вытгыр йымэнэн	
итӄыевитчевиръэ рывыръэвнин аʼнэлгын	
кэӈъиринэ ӄырэрыӈонэн кэӈунэӈ ынкъам льунин ынӄэн чемыгэлыткынык мэйӈыгилык гыролмакы вальын — вэчьым вай пэӄэттанма рэрэннин	
кэӈунэӈ чымче — кэӈъиринэ эйминнин ынкъам кэӈунэӈэтэ ульивнин аʼнэлгын йымэёлго рытчыё	
аʼмын ивкэ ынӄэн микынэ нъэльунин	
аны лыгитэнтэйкынин ымыльо ынӄэн	
вытку вай игыр кэӈъиринэ ӄолегэлыткынык пэлятыльыт мэмыльаймакыт кэтъонэнат	
ынан вай чит рывэрэвыӈонэнат йымэтвальыт аʼнэлгыткынык эвиръыт вачаӄым вай эвыр ынкы льунин — таӈъаӄъаныпыӈ игыр ытри эйычгитэ гэниичгэвлин ынин гынмылкин гилгил — игыр чекыяа нылеӄин	
ынӄэнатъам вэнлыги люӈынпыннэвэ рыннин кэӈъири	
ыныкит варкыт мъэмит — тэйӈэт ратвагъа	
гынмыл вай ынан оʼптытъача чымче пиврэльыт мэмылтэ нинэльуӄинэт	
ытръэч вай ынан ванэван нырэмилгэрӈынинэт миӈкыри ӄун ынык ӄача ӈирэӄ мэмыльаймакыт нытваӄэнат	
эʼнъаткынык кымляӄатэты вакъотвама кэӈъиринэ тагмаленэн милгэр	
тиркэ нэнаномычьавӄэн ытлён ыныкитым йъык намэчатӄэн эвыр ыныкы ныӄэвъяӈӈокэн	
кэӈъири аны вай ынӈин ныкамаграръоӈӈоӄэн рыпэт вай ынин камаграгыргыт миӈкы гимнастика—учебникык аʼӄальоӈ	
йъык намэчатӄэн эвыр ыныкы ныӄэвъяӈӈокэн	
кэӈъири аны вай ынӈин ныкамаграръоӈӈоӄэн рыпэт вай ынин камаграгыргыт миӈкы гимнастика—учебникык аʼӄальоӈ	
аӈӄакытыйга ынкъам эʼӄэгнитэ мэчэӄылпэ нанкыквавынат эвиръыт	
кэргыпыплыткок кэӈъири гэлчормэты кытчынъёсӄэквъэ	
игырым аны таӈванэван ытлён ӄонпыгмэл эчимгъукыльу талгъэӈыльо кэӈъирину ныпэрагъан	
эвиръын ынин гэнчимиръэвлин гэнкымъукэвлин	
льулӄыл гэмэчӄупӄэтлин гэтэрэтъюулин гэнъээтлин	
вынъэм ванэван ынин ампэрагыргын ынкы алваӈ нынъэлгъэн — ымы вай ытлён чинит малалваӈ гэнъэтлин	
ыныкитым вай ынин пэрагыргын гъэӄэрэлин вачаӄым ытлён чинит	
вынэ ытлён кувчемгъоӈ люгнъэлыльын	
вынъэм энмэч ӄырымэн ынӄэн кэӈъири пытӄыӈанэнӄач вай кэтэм ынӈин туквэк кытчынъёльын	
ӈаным игыр ынан рай ръэнутэт чит тэлеӈ чимгъуу алгыкэёт чемгъоӈӈонэнат	
чит айвэӈӈоон ытлён таӈванэван нычимгъугъэн миӈкыри ытлён тумгэ нэчимгъуркын микыну ытлён колхозык итыркын миӈкыри ытлён наракэтъоркын ыныкит ытлён рараквачагъа	
ынан айвэӈӈоон мэчынкы ымы ынӄэн вэтгаво нъэлгынин лыгэн вай ӄутыргымил ытръэч вай ынкы ынӄэн таӈванэван нытэнчимгъунин ванэван ӄэлелвынык нынтынин	
тумгэ чиниткин колхоз эргыръон мигчирэтэ нынэргыпатӄэн кэӈъириым мэчынкы ымы анъяк вулӄытвик клубык тэнчьумэткульын лымэвыр анъяк ынин турпыргуккъэли	
игырым ынан чинит ымыльо ынӄэн алваӈ нинэчимгъуӄин	
ӄэйвъэм вай игыр ытлён таӈванэван нъэӄэчимгъугъэн лыгэн ӄун таӈванэван нычимгъугъэн	
ытръэч вай аӈӄаткынэты нытлепӄин пэвральэты мэмылеты нъатчаӄэн	
ӈирэӄ энмэч гэпиврэлинэт ытръэч мачыяа	
кэӈъириым вэтгычемгъогъэ вэтыӄун рыпыткэвык мэмыл	
ыныкит ытлён гырголягты тыляльэты мыркоэлгыйъэты нытлепӄин ыныкы ныпэраӄэн ӄынур вай ымы ынин гилгил риӈэмъетыркын киткит кытыйга раркычытковыркынэн	
аны таӈаӄочеткынка нытваӄэн рыпэт рай чекыяайпы ныпкирӄин апаакыльэн ръэвэнивыргыргын	
ытръэч кытӄонача эргымчыӄэты нэрэтӄин мэмлеты гилытъул	
ынӄо нэмэ таӈаӄочеткынка	
таӈаӄочеткынка нытваӄэн рыпэт рай чекыяайпы ныпкирӄин апаакыльэн ръэвэнивыргыргын	
ытръэч кытӄонача эргымчыӄэты нэрэтӄин мэмлеты гилытъул	
ынӄо нэмэ таӈаӄочеткынка	
люур вай кэӈъиринэ рай рэӄивлывыргыргын валёмнэн	
ӄэйвэ ӄэглын валёмнэн	
наӄамым ыяавыргыргын тылемэйӈэтэ нитӄин таӈвалёмыӈ нынъэлӄин	
тылечьын	
наӄам ӄэйъытвъэт уйӈэ вачаӄ кэӈъиринэ аʼӄаратгэмавӈэты нэнатаӈвалёмӄэн тылечьывыргыргын	
кэӈъиринэ гэтайвыӈӈонэн йъыйыӄ ынкъам ӄынвэр вай ыяа льунин рэӈагалятыляльын риӈэнэӈ	
аʼмын эты вай рагалягъа ынкъам риӈэнэӈэткульэ гэлыткынык ӄотытвальын оʼравэтльан ӄырым ныльунин	
кэӈъиринэ пирисӄыченнин милгэр ынкъам оʼптытъача милгэрыткугъи	
риӈэнэӈ кытэӄэй риӈэмъетгъи ынӄо оʼрапалӄынтатэты чывачгынлесӄычатгъэ	
энавалёмгъэ	
наӄам риӈэнэӈ малванэван нэймэвын	
ытлён лым кытэӄэй риӈэмъетгъи ынӄо нэмэ тылигъи палӄынтэты — ныгрулмыӄин аӈӄак гыргоча	
ынкы кэӈъиринэ чичевнин риӈэнэӈ энаерынвы гэнӈивылин	
ынкы кэӈъири нэмэ мэлгарыткоӈӈогъэ — ынӄэным энмэч ӄырымэн гыйивӄэв чама вай качьараквыргын	
кэӈъири ванэван ныръатчаӈын иӈӄун риӈэнэӈэткульэ чинит ныльунин ытлён	
качьараквыргын аны колё рыпэт мынгыт малынаныргынан нымъамэтыёӄэнат	
амайылгава вай энмэн риӈэнэӈэткульэ ӄырым ытлён ныльунин — ытлён мъамэталпытагнэты милгэрыткугъи	
кэӈъиринэ ринтынин милгэр ынкъам гэлыткыната кытгынтатыльатыӈогъэ	
ыяайпы гитэк ытлён юргытвильу таӈылгыӈ вачаӄ ипэ ытлён ӄэглын нычимгъуӄин	
ыяайпы гэлыткынык ӄотытвальын мачьаӄальоӈ ӄытгынтатыльыным отгыӈ танльоӈ	
вачаӄым вай пэтле ытлён нывилгъи	
риӈэнэӈ риӈэйыӄунтэтгъи	
аны гурэгитэлин ытлён кэӈъиринэ	
игырым вай ынӈот таӈэвыӈ риӈэнэӈэтэ ытлён люнльутэ рыннин уйӈэ эмъэмикэ уйӈэ этэйӈэткэ	
вачаӄ кэӈъири ванэван ныпыннытвагъан	
игыр амгынотъылё ынан въэгыргын гэнрулылтэвлин ынкъам ынӄэната ытлён еп эгыттагнэты ванэван ныпаагъан качьарытвак ытлён мэмлычыкойпы гэттэтлин гэлыткынэты гэегтэллин	
чамъам вай игыр ытлён риӈэнэӈэтэ нэлӄырирыркын	
эвырым вай энаерынвы нэтвэгъэн риӈэнэӈлыгивэтыӄун ытлён нэрэльуӈын	
иаʼмым вай пыннэвык	
мэчынкы гилгил нымэйыӈӄин	
гынмылкинэк инъэ яаёк гилытъулык чегмайыӈкы вальын	
колё ынкаткынык ыʼльыл ӈыронвакаӈынвык эквэчемэмлемылӄыт	
эвырым вай иквичимимыл варкын оʼптытъар ылёӈэт аӄамэтвака таӈытваӈ тэӈивинильин гытгытэ вальылӄыл	
аʼмыным юрэк мэмылаймакыльын гилытъул рэймэквъэ	
эмӄэлелвынэ вай кэӈъири ынӄэнагты нымычвынатӄэн	
ӈанӄэн ӈан панэна айычгэткынык аркычыткоркын ынӄэн гилытъул	
ымы рыпэт мэмылаймакыт нывытрэтӄинэт	
ӈаным рылыпляннэн ӈэнри ымы вай ынӈин ӈоонӄоры таӈрыномавыӈ	
аʼмын ивкэ вэлер аʼнэлгымэл урэльу нэймэвын — вынэ ӄырым ынкы кэӈъиринэ нъэнвэннинэт	
ӄэйвъэм ӈан мэчынкы ымы апэляка нъынтынинэт мэмылтэ ынкы	
игырым кэӈъиринэ чичевнин мэчынкы ӈан нъычвининэт ынкъам нъынинтынинэт гынмыл ӈанӄо — вай ринтынин ӈан иʼнъэн	
вэлер ӈан ымы иʼнъэчыку оʼптытъар тагмэмылытъолтэ нъыёнэнат	
ӈаным ынкы кэӈъиринэ ынӄэн таӈванэван чимгъуу нылгынин	
ӄэлюӄым ӈан ынык мынгыткэн ӈирэӄ парол мъэмит гатваленат	
кэӈъиринэ эчимгъукэ роолӄыл нинэрэнтыӈӄин	
ынан чинитувик нинивӄин вай энмэн еп ӄырым гытъэтыльылӄыл	
вай ытлён игыр энмэч гаӄамэтвален — аʼнӄавтагнэты	
ыныкит вай игыр мэмылаймакыт ынык ӄача нъытванат ӄырым ӈан вэчьым нъыраӄамэтваӈын	
наӄам эмӄэлелвынэ лывавык пычеӈик кэӈиӄ кэӈъири иквичигъи эмылӄэпы ынкъам оʼмрырэчетгъэ	
волӄытвэӈӈок мачпылмыръогъэ йъыт увэквъэт	
эвтылкытыйга аӈӄаткын рыкымъукэвнин	
игыр вай пылмыйъа ванэван кэӈъири нынкачьаравнэн	
аʼмыным вай риӈэнэӈэткульын ынӈин пылмытвама ӄырым нэнаерысӄэвын	
вэчьым вай райылгаквъа риӈэк риквъэ эʼтки вай пылмыръогъэ	
кэӈъиринэ эʼӄэгитэнин кымъукэтыльын аӈӄаткын	
наӄам вай кымъокгыргыт эйычгину тыленъэлыркыт — игыр ынӄэн ӄырымэнат гынмылкинэт ыʼлёкэн энанаркычытковыльыт унтымэйычгит — ипъэм вай анӈэнальыт кытральыт иттилвылгыльыт	
вэчьым вай ынӄэната аʼӄаӈаргына кэӈъирин ӄэлелвын рыматэватыӈонэн	
люур вай ытлён чемгъоӈӈогъэ риӈэнэӈэтэ ванэван ытлён нылӄырирнин ипэ рай мэӈин ӄол	
анъым ӈан мэчынкы ымы ӄол мэӈин нъэнтэннин	
аӈӄачормыеквэн нымэйыӈӄин	
вэчьым рай ръатаӈъоравэтльан гэнтэтлин ынкъам ыныкагты ымы вай риӈэнэӈ нэнӈивыгъэн	
юрэӄым ымы алваӈ	
вэчьым вай ынӄэната риӈэнэӈэтэ таӈванэван мэӈин нылӄырирнин ипэ вай гилгил нэнаёпатӄэн	
лымэвыр ынныт нэнаёпатӄэнат	
гамгаоʼравэтльат чинит мигчирэтыркыт ӄырым ымыльорык ивинильын кэӈъири ыʼнылӄырирыркын	
кытыйга рыманаӈавнэнат йъыт ӄытлыги еп тиркытир амэчаткыльэн чекыяа йъыпкиттэгнык кэӈъиринэ льунин ныгытӄэнаӄай пароходӈылгыл	
ӈылгылӄай мэрынрэ тыӈаӈӄачайпы оʼранэкъаягты нылеӄин	
аны вай чекыяа ӄэйвэ рай раӄъомрыпэлгыльо нъытваан вэнлыги аӄавалёмыӈ	
ӄэйвэ вай ръагэтанаӈачгыт пароходык нъытванат — вэнлыги аӄальон ынӄоры кэӈъири	
аӈӄаръэттэ ныркывӄэнат нымкыӄин пароходтэ мэчынкы рагаляӈыт лыгъоравэтльаӈӄаеквэ ынкъам вай ӄырым ымы ыннэн вэчьым каӈъэрэйпы чымче нытвагъан	
эйычгитым пытӄылым анӈэнаӈ нынъэлӄинэт нынаркычавъёвыӄэнат гилытъулти ныниттилевӄинэт нынчимиръэвӄинэт	
кэӈъиринэ ванэван нынпаавнэн мэмылыльын гилгил гитэк	
люур ынӄэн гилгил ӄотычга нъэлгъи ынӄоръым кыёлгэты ӄулигилгилык иттилгъи ынкъам чимиръэтгъи	
кэӈъири рыпэт витэтгъи аʼмын ӈан миӈкыри нъитын ыныкит рай ынкы нъытван	
кыёлгэты ӄулигилгилык иттилгъи ынкъам чимиръэтгъи	
кэӈъири рыпэт витэтгъи аʼмын ӈан миӈкыри нъитын ыныкит рай ынкы нъытван	
аны колё ытлён ымъылёнэт гэпэӈъивэтлин рыпэт вай таӈванэван ытлён раӄэты нырэчимгъуӈын ванэван нырэръэӈын	
ытлён эʼнъаткынык нырэйылӄэнӈыӄин	
вачаӄ вэнлыги ытлён вэтгычемгъогъэ янор талевалытконаӈӈык гэлыткынык	
ынкъым вай гилгил танльоӈ ратвагъа	
ымы вай ытлён йылӄанма левалытконаӈ нэрэльуӈын	
кэӈъиринэ йыннин мычыквын кэӈунэӈэк рыкылвэннин кэӈунэӈым аʼнэлга ынанэквычьык кээк рыкылвэннин	
игырым ыяайпы левалытконаӈ танльоӈ	
мачынан амчыквыка мачӄэвъяӈ	
кэӈъириным гилгил эйычгитэ аʼӄанраӄавыӈ	
миӈкыри ӄун нымэйыӈӄин чама гыролмакы чимыгилытъуле нагтаӄэн айычгэйпы	
вэнлыги гилгил ыʼлёкэнак майыӈкы наркычыткоӄэн	
ӄынур аӈӄачыкогты эргээтгъи	
таӈванэван ръэнут игыр нывалёмнэн кэӈъиринэ	
эйычгивыргыргын гилчимэтвыргыргын ванэван нывалёмнэн йылӄыльэ кэӈъиринэ ӄынур вай ытлён ӄэглын аӈӄачыко нытваӄэн	
ымы рэӄэ игыр ытлёт таӈъаӄаныгъявыӈ	
ытръэч вай ынӄэната айвэкэната валёмъёта выргыргэ	
янор кэӈъиринэ ынӄэн рэто лыгнин	
ванэван нырэтлемӈыгъэн	
найылгавӄэн — рай эвыр ынкы ынӄэн тылечьывыргыргын рапаагъа	
кытэӄэй вак кэӈъири вэнлыги лылепгъи	
тылечьывыргыргын лёӈпаата итгъи	
гаройвавлен ытлён	
вэчьым йылӄэ ытлён лёӈынпаӈъэвӈытова рыннин ипэым ынӄэната ыннаны тылечьывыргыргэ ыныкагты лыгэтаӈъайӈагырго пэральа	
риӈэнэӈ гилгилык гыргоча ныриӈэмъетӄин	
риӈэнэӈэткульэ еп ыяайпы льунин левалытконаӈ ынӄорыым оʼравэтльан кээгиӈкы йылӄэтыльын	
оʼравэтльан камаграгъэ рырыткунин чинитувик каайпы ӄутысӄычетгъи ынкъам мынгынэлёльатыӈогъэ	
риӈэнэӈ тылигъи ынкъам оʼрагэлгэлеты риӈэмъетгъи	
игырым вай лыгичивтылетэ ныриӈэмъетӄин ӄынур вай ныравакъоӈӄэн	
ӄэйвэ эты вай ӄырым нывакъогъан	
вай малкатамоʼрыныкагты ныриӈэмъетӄин риӈэнэӈ	
ынан вай ванэван тэнлыги нылгынин рэӈанаӈаткогыргын наӄам вэнлыги тэнлыги нинэлгыӄин ынӈэнгэлыткынык риӈэнэӈ аʼӄанвакъовыӈ	
ӄэйвитык вай ӄэтэв лёнъёоръольын аӈӄы мэчтымгэквъи вачаӄ панэна гилгил еп наркычыткоӄэн	
чамъам вай йъарат ныппылюӄин рэӈанаӈвакъонво итык	
чама колё мыгкээльын	
наӄам вэнлыги риӈэнэӈ ныйыӄэймэвтылеӄин	
энмэч колё вилюнтъылевыльын выргыргычгын лыгэн тылемэйӈэтыльын этэлпыкэ	
гытгытэ вак лывавык кэӈъири пэӄэттатгъэ ынкъам мынга левыт эйпынин	
пэӄэттанма рай ръэнут янратыльын рэӈанаӈайпы льунин	
выргыргычгын ынӈин эӄылпэ эймэвмил ыяаквъэ	
кэӈъиринэ рыгырголявнэн левыт ынкъам лыгэтаӈкылтыё ӈирэнкээк вытгыр гывальын кылтын льунин	
еп этрыткукэ ынӄэн кылтын вай льунин гырулмык риӈэнэӈ нэмэ оʼрагэлгэлеты тылигъи	
игырым кэӈъири лёӈпэӄэттата итгъи	
ытлён ытръэч пирӄыгъи вытку вай ыныкит ытлён ӄымэк риӈэнэӈэтэ риле рырунин	
ынан тэгнымэльэв льунин риӈэнэӈэткульын ынкъам танӈыткогты ынан мыраӈӄачмынга этрилкэ ӈачгымынга кылтын мынгынэлёнэн риӈэнэӈэткульын	
нэмэ рай ръэнут янръатгъэ рэӈанаӈайпы	
ынӄэн ӈирэӄэв кылтын вачаӄ игыр ынӄэн ыʼттъыёлкэнак аʼӄаӈ гэнэрэтлин	
гэлыткынык ирык ытлён оʼптытъача эчгэттатгъэ ынӄоры мэмлеты кувлыткугъи	
таӈыгтоӈ ытръэч	
ынӄэнагты янор каайпы аʼнэлгын рырыткоёлӄыл аʼнэлгаым левалытконаӈ гэнкылвэтлин	
вачаӄым гагтынкылватлен пэтле аʼӄатрыткоӈ	
риӈэнэӈым панэна гилгилык гыргоча ныгрулмыльэтӄин	
вытку кэӈъиринэ рырыткук аʼнэлгыл ынкъам аʼныпык кылтын риӈэнэӈ гырголятгъэ ынкъам риӈэквэтгъи	
рэӈакватыӈокым ӈыроча риле гучвыничугъи	
кэӈъиринэ чичевнин рай риӈэнэӈэткульэ ынӈин ытлён рывэтгааркынэн	
вэчьым вай риӈэнэӈэткульыт ынӈин нитӄинэт — чимгъугъи ытлён	
ынкъам иӈӄун риӈэнэӈэткульын эвнъээткэ нитын ынан рыманаӈавнэнат мынгыт иʼмпыгъи ынкъам ӈыроча гучвыничугъи мынга — лыгэн кэтэм риӈэнэӈэмил	
аны таӈамалваӈ вальыт имыръэнутэт кылтычыку нытваӄэнат лыгэн таӈымыльо ӈытатытвальа оʼравэтльата яаёлӄылтэ	
лыгэн вай таӈымыльо яаёлӄылтэ ӈанӄоры гаёленат роолӄылтэ омавэръыт эӈэӈыт манэгран рыпэт ымы гаӈэранбатарейкама электръорааӄӄай	
кэӈъиринэ гэмгэръэнут нинэтэӈынчичьэтӄин ынкъам аны ынӈин ныкачьаравӄэн рыпэт ытлён ытръэч нылевтынилюӄин	
пэтле кэӈъиринэ манэграчыко рынлевнин примус чинитым ытлён кукулчыку арычгытвагты нъатчаӄэн пыгыпгатыльэты чаеты ынкъам тъаакойӈыӄая нытааӄоӄэн	
ытлён энмэч ванэван ныгытъэтын рычечьанма кылтыт ынан ымыльэты атлягкавкавъёчгыйыръын рунин ынкъам лымӈэ ӈирэӄ шоколадтэ	
таӈымыльойпы кэмэттъэпы ынан пытӄылым вай ӄол пэгчиӈу нинэлгыӄин миӈкыри ӈот таӈгэмо рэӄылӄыл ипэ	
вайым ынӄэн нылгинычигмыӄин ӄымчучьын рай ръамыркоэлгыпылвынтэн	
кыпчыткок гыргочайпы таӈылгалыӈ ӄачгыпы рай вальын ӄынур ӄымчучьын вачаӄ кэӈъиринэ таӈылвавнэн рывэнтэтык ынӄэн ӄымчучьын	
чамъам вай кэӈъири нымэтивэтӄин ӄэйвэ ӈот ӄэглынангэт ынӄэн ӄымчучьыӄэй кылтык гатвален	
миӈкыри ӄун ынӄэн ынан льунин ыʼлчыку	
ӄэйвъэм мэчынкы ымы рырыткома кылтын нъынэрэннин ыʼлчыкогты ынкъам нъытэнтинин	
лымэвырым вэчьым ӈутку ытлён еп тэлеӈ нытваӄэн еп ымы ӈанӄоры кэӈъири аялгытка	
рырыткома кылтын нъынэрэннин ыʼлчыкогты ынкъам нъытэнтинин	
лымэвырым вэчьым ӈутку ытлён еп тэлеӈ нытваӄэн еп ымы ӈанӄоры кэӈъири аялгытка	
аʼнӄавтагнэты чайпавыплыткок ынкъам нэмэ рычичьэтык гэвэты вальын ӄымчучьыӄэй кэӈъири коколчыкогты рэгъи ынкъам эвыр ынкы йылӄэтгъи	
ынкъым тэӈвытку ӈутку вама ытлён оʼптытъар кэливытгыр йылӄэтгъи	
кыевкы ытлён манэграчыкойпы ӈытогъэ	
аӈӄы нылгитымгэтӄин йъыйыӄ тэӈуйӈыльин эйъыкыльин	
тиркытир гыргол	
черъыэлгыпычеӄаӄай гэлыткынык ныпиӈкуткуӄин атлягкавкавытъолтэ нинупыткуӄинэт	
кэӈъири льук ытлён риӈэгъи ынкъам гэлгыпы чымче мэмлыткынык вакъогъэ	
аны гурэлейвыткулин тымӈэнӈэн кэӈъири	
ныкэвычьэтӄин ытлён онтымытвата аʼнӄавытвата омытвата	
нырэӄин манэграчыкогты ынӄо нэмэ нынтоӄэн нинэгитэйвыӄинэт таӈпэральыт консервынповтынчымкаттэ нэнанрымэӄэнат электроʼораакак батарейкат нымэльэв эӈэӈэннинэт иода ымыльо нъаатгыргыт ынкъам таратгыргыт ынкъам рыпэт ымы рычымкэннин ӈачгыӈӄачкэн мынгыӄач — ипъэм ванэван иӈӄун ынкы вай мыкыӈ таратгыргыт ипъэм миӈкыри ӄун ӈачгымынгык чымкичгын ванэван экэвкиӄэву нитын	
аʼмыным ынӄэн пэнин кэӈъири — ӄытлильын юргыльын эчимгъукыльин — лыгэн вай тэӈпэнин ынӈин ытлён ымыльорык колхозык эргыръон лыги	
ытръэч вай игыр ытлён ипэ ванэван тымӈэтвайпы ныпаӈъэвӈытон	
ӄэглынангэт игыр ытлён таӈпаӈъэвӈытоӈ нытваӄэн	
кэӈъири рэчьумэткуӈгъи	
аʼмыным ымы увичвэттумгыкэ таӈчьоматкоӈ	
вай чьумэт ынан айгынтона чьоматкомэл райпанӈынэнат еп ладья эйылкэ	
тъэркин чьумэт яаёлӄылтэ мачымыльо энмэч чьоматкоёлгэпы алва гэнлелинэт	
вайым райпанӈынэнат чьумэт ынкъам алваӈ айгынтона чинит тывыгъет рэрэчьумэткуӈгъэ	
чьоматкоёлгын кэӈъиринэ атлягкавкавытъолӄая ыʼлыткынык рытриле тэйкынин	
ӄэглынангэт танчьоматкоёлгын вагъэ	
ынӄоры кэӈъири манэграчыкогты рэгъи ынкъам ӄэкалетъолпримусъёчгэпы тэйкынинэт чьумэт	
ыныкитым нэмэ ӈытогъэ ӄытлыги пычиӄэӄэйымкэ энмэч ынин чьоматкоёлгын ныткуӄин	
ӈытогъэ ӄытлыги пычиӄэӄэйымкэ энмэч ынин чьоматкоёлгын ныткуӄин	
кэӈъириым аны колё нытанчемгъотваӄэн рыпэт ымы ырыкы лёӈанӈэнайпа итгъи	
ытлён чимгъугъи вай ынин эккэт рэлгитэӈычьэнӈыт ыныкит ынан рамӈылтэлӈынэн миӈкыри ытлён нэткун чьумэткук рай раӄаӈӄапычеӄаӄая	
ӈаргын эʼӄэгник омыӈ манэграчыкок	
кэӈъиринэ йыннин иръын гэлыткынэты ринтынин ынкъам вай карманчыкойпы эрэтгъи гэвэты вальын ӄымчучьыӄэй	
кэӈъиринэ рилгиннин ынкъам ынкы эвыр чичевнин ӄытлыги ӄэглынангэт ынӄэн ӄымчучьын ынкъам ынкэчыку кэлинӈивэтӄэй гаёлен	
вэчьым вай эрэтык эйпичгын выръэтгъи ынкъам нутгъэв игыр вэнгыгъи	
леӈкамаграгты кэӈъиринэ рыпэтгавнэн кэлитъулӄэй	
таӈкалевэтгавыӈ гагчавэты ынкы гэкэлилин тумг	
кэӈъирий	
моргынан ӈыроӄав ыʼлёнэт мытылӄыр	
апыннытвака миттрэнъегтэл	
амын вэлер мытльугыт вэты мытрэнъегтэлет	
кылтык ымыльо яаёлӄ	
эвыр ӈаргынэн эӄэрэкэ риты трайъогыт лым	
бакшеев	
какомэй	
ӄытлыги вай ынӄэн рэӈанаӈальэпы кэлинӈивэт	
ӄымчучьыным вай ырык каленӈэвъёчгык пууръу	
вынэ тычичевын	
вэчьым вай ыʼттъыёлкылтык рээн ринтыниӈ кэӈъири мынга лявтайпэты апаӄатлытвама	
кылтык ымыльо яаёлӄ	
вынэ ӄэглынангэт ӈутку ымыльо яаёлӄылы вай ӈутку ымы яаёлӄылык мыкыӈ	
эвыр ӈаргынэн эʼӄэрэкэ риты	
инъэым ӈаргынэн еп аʼткэвма нытваӄэн вынэ аʼткэвмам вачаӄым бакшеев лёӈайылгава итгъи риӈэгъи	
игырым вай кэӈъиринэ тэнлыги аны колё нымкыӄин оʼравэтльат игыр ыныкы пэгчиӈэркыт	
ынан нэмэ чимгъунин ӈан миӈкыри тъэюӈэ капчачеты пынлятгъэ вамчена игырым ынӄэн ынан алваӈ нинэчимгъуӄин	
вэчьым ӈан вамче эвыр ынкы эӄылпэ вэтгавъёлгыткогъэ въэӈэты ынӄоры нэнӈивыгъэн риӈэнэӈ	
аʼтчамъам риӈэнэӈ колхозыльа токваеквэ нъэмэтын ӄэйъытвъэт иӈӄун мэлетык эмрэлкынӈэ ытлён ӄырэрынвы	
игырым бакшеевына тывнэн ынин вакаӈынвын ынкъам ытри вэчьым тылеркыт ӈанӄо гагчавыркыт каӈъэрэна	
ынӄэн ынан алваӈ нинэчимгъуӄин	
вэчьым ӈан вамче эвыр ынкы эӄылпэ вэтгавъёлгыткогъэ въэӈэты ынӄоры нэнӈивыгъэн риӈэнэӈ	
аʼтчамъам риӈэнэӈ колхозыльа токваеквэ нъэмэтын ӄэйъытвъэт иӈӄун мэлетык эмрэлкынӈэ ытлён ӄырэрынвы	
игырым бакшеевына тывнэн ынин вакаӈынвын ынкъам ытри вэчьым тылеркыт ӈанӄо гагчавыркыт каӈъэрэна	
аны колё нымкыӄин оʼравэтльат игыр ыныкагты пэгчиӈэркыт	
вэтгавъёлгыткольын рэӈанаӈвакъонвыкэн эрым риӈэнэӈэткульын — ынан таӈгэмо лынъёттэ оʼравэтльат	
ванэваным амыргынан	
эвырым вай ымы въэӈык лыги вэчьым ымыльэты аӈӄачормыеквэ ӄырирыйгут нэнтыгъэн	
кэӈъири мэчекэвкитгъи чичевык аны майӈыпагчеӈатгыргын ыныкагты	
этъым ытлён герой таӈэргыпатъоравэтльан	
лыгэным тымӈэлыгъоравэтльан колхозыльын ивинильын	
ыныкитым ипэ ивык — ӄытлеоʼравэтльан	
ымы вай чинит курэ ӄымэк раквачагъэ туквэчурмык йылӄэтгъи люнльутэ ӈытатгыргын рыннин	
ӄаӄа колё вай нымкыӄин мэйӈывитльэт имыръэнутэт ыныкагты нэнинтынэт	
ӄэйвэ вай эръэчеткэ итгъэт	
ӄэйвэ вай ӄэглынангэт ымыльо ӈотӄэн ыныкагты	
ии вай кэлинӈивык лыгэн ынӈин гэкэлилин	
тумг	
кэӈъирий	
вынэ люнръэчетэ итгъэт	
риӈэнэӈэткульэ бакшеевына чинит гэкэлилин ынин нынны	
ынӈаталым эты таӈъоравэтльан ынӄэн риӈэнэӈэткульын	
вай льунин ытлён кылтыт гэлыткынэты ринтынинэт ынкъам лымӈэ кэлинӈивынин	
амранкоргавӈа	
апыннытвака мытрэнъегтэл	
кэӈъиринэ лымӈэ ӄалевэтгавнэн кэлинӈивэт	
гамгавэтгав ынкы ынан тэӈу лыӈыркынин ынкъам ынан аны ръэнут нылгинытэӈӄин рэтэйкыӈыркынин рэӈанаӈаткольэты	
бакшеев — эмӄэлелвынэ иквъи ытлён	
ыныкит эвыр чинит танчемгъоӈ фамилият вынэ ынӄэн ӄотына аккагты фамилияно нитын	
коляӄайына	
николай кэӈъиривич бакшеев — вай ынӈин гымнин коляӄай нэръэйӈэвыркын	
ӈыраӄавволӄытвэӈӈок кэӈъири парохода уэллен гэлыткынгыпы гэйпэлин	
вынэ вай ынӄэн чекалваӈ кэӈъиринэ чимгъугйит гатвален	
ытлён чит ынӈот нычимгъуӄин еп ыяайпы рэльугнин ӄэйъытвъэт левалытконаӈата ралевалыткольатгъа энанъягталятыльэты	
ынӄоры рамынгаймэнӈынэн вамче унпэӈэр ынкъам ринтувйи	
иаʼм вай ынан ытри вэты ыʼтвык вальылӄылё нинэчимгъуӄинэт	
ытлён ынӈот вэтгычемгъогъэ пыӈлётагнэты ытлён ӄырым нымӈылтэлын — мачынан ымыльорык ыʼнльугъэн — ытлён ӄырымэн игыр тымӈэкалготкэоʼравэтльан	
наӄамым таӈымыльо алваӈ вагъэ	
аӈӄак ӄэйъытвык пууръу вытрэтгъи майӈыэнайӈапароход	
кэӈъири ванэван нылевалыткогъан ныкэвычьыйылӄэтӄин манэграчыко	
пароход нывилгъи ынӄо ыʼтвыӄэй нэнвиривын ӈирэӄ тэвыльыт гэлыткынэты ӈыпэгъэт кэӈъиръим панэна ванэван ныгъевын	
тэвыльыт энмэч чит капчачаквъат вачаӄ эймэвык манэграгты навалёмын ынӈин кавычьатӄынӈырвэлятгыргын рыпэт эвыр ынкы капчачытвак паагъат	
мынгытминутмэл урэльу гэлыткынкэн нымытван гэнчимэвлин	
ымыльо ыʼтвыӄайыткынык нэйӈэгъэн ынкъам лым мынгыткэн минутат галяк кэӈъири энмэч уэлленык ыʼтвыткынык нылӄотытваӄэн ынкъам ымыльорыкы ынык гыролмакы ӄотытвальэты тэвыльэты нырэмыннуӈӄин	
еп ыʼтвыткынык ынан нинэрэнӄэвивӈыӄинэт тэвыльэты ынин чачароолӄылымкын миӈкыри ӄун еп ынан ымы ӈыроӄав чывипыт ыннанъылё люӈыткутэ рыннин	
ытръэч мытлыӈэн шоколадтэ ынан карманчыко ёнэнат ытлён иквъи — ынӄэн коляӄайына сашаӄайына айгыльына оʼмрылӄотына ынкъам тъаёӈана	
кэӈъиринэ авынъанӄо лыӈэты тэвыльа эгыпатэты ныёйвыӄэнат ынык эʼнъачыкогты консервыповтыт ынкы льэльын иквъи	
вынэ тумгот ынӈэ энъэʼэʼвкэ	
ӄэймитгыткы — ӈан ръэтэ налпынрыркынэтык	
кэӈъири пароходкэната доктора гыепыӈонэн	
ынръам ӈыранъылёӈэт гэльытвыльатгырга ынкъам ымы рыпэт пылӄатгырга ынин аройвыгыргын люӈынъэӄэрэвыльын	
ынкъам ынӄэната доктора ытлён ытръэч увигтэнъэйгут рыннин	
кэӈъиръим тэӈэгъюлеткыльин чеӈӄамэмля илгытэвык ынӄэната — доктора ытлён тумгыльэннин ынкъам аны колё гэтэӈычьэтлинэт катам мэӈкъамӄамэтватагнэты оммэмля увигтэнъэк	
ынӄэната доктора ытлён ытръэч увигтэнъэйгут рыннин	
кэӈъиръим тэӈэгъюлеткыльин чеӈӄамэмля илгытэвык ынӄэната — доктора ытлён тумгыльэннин ынкъам аны колё гэтэӈычьэтлинэт катам мэӈкъамӄамэтватагнэты оммэмля увигтэнъэк	
уэллен оʼрамноӈэты нылеӄин	
капитан вэтгавъёлгыткогъэ колхозэты эргыръон ынкъам кэӈъири йытыйгот рыннин	
ынан кылгынкилометрмэл урэльын нымгыпы нэкъаяӈӄачагты вакаӈын тывнэн	
наӄам эммыкгиле пытӄы чымчаӈ аʼӄаймавыӈ	
ӈирэӄ магляльыт токваеквэ ныйъэчычеӄинэт йъачычама ныкавраӄэнат кээт	
ыʼттъыёльорвыткынык ынпыначгын мэмыл ныӈатваӄэн ӈэраӄав орвыткынык — ринтувйи	
мэмылым нэнӈивын миӈкыри ӄун ытлён нылгиныгъюлӄин таӈвэтгавык чама ынин увик мэчынкы пэральын вынэ ӄырым ытлён аʼткэвма нытвагъан вэтгавма аӈӄаляйвыльэты	
ринтувйиым — эргыпатыльын эвэнэӄылявол аʼачек—ытлёным нэнӈивын иӈӄун нывинрэннин кэӈъири ыныкит ытлён рэручеквъэ	
пароход ынкъам магляльыт ыннаны пыкиргъэт туквэк	
ыʼтвыӄэе колхозгыпы эргыръон тыӈэвыёт нагтынат	
мэӈкъамӄамэтван ынкы гатвален	
капитана ымыльоргарэ каюткомпаниягты ачыгнэнат	
чама ынкы винрэтыльын ивнин иӈӄун еп антокыльэнат увэгтанъарайпы доктор ынкъам кэӈъири нынгагчаваннэнат	
ытри ынанъяачы етгъэт	
аны колё гачелгатленат чама ныкавытваӄэнат	
доктора тыляма нинэнмумкылевӄин иръын кэӈъиринэ мычунэӈэтэ нэнаранпылгытравӈыӄэнат аны колё увкырвирти	
энмэч таӈымыльо столык ӄача нывакъотваӄэнат	
кэӈъири ынанвайманвакаӈынвык нанвакъовын — капитанык мыраӈӄач	
ытлён вакъогъэ ынкъам рыпэт лёнлымалява итгъи ӈачгыӈӄач льук ринтувйи	
ытри рыпэт качьарава оммачайпывылгыгъат	
какомэй ринтувйий	
мэӈӄо етий	
вайым тыетык кэӈъирий	
китаӄуным мыгитэгыт	
вай мури вытку мытыпкирмык	
моргынан гыт мытыгтыгыт	
мэӈиным гынык рээн	
мэмыл	
эмъим	
ӈанӄэн капитанык ӄача	
кэӈъири ораӈачгэты тылигъи ынкъам мэмылын лыплявтылявыт льунин	
ынпыначгын нэмыӄэй кэтэм эвыр ынкы таалгылятгъэ танӈавэты чычамыткагъэ ынкъам капитанык ӄэптик рымагты ытри мынгаймэтвылгыгъат	
вачаӄ ытри лёӈвэтгава итгъэт миӈкыри ӄун ӄутгъи капитан ынкъам вэтгавыӈогъэ	
ринтувйи ытри мэмыл льук кэӈъири галгэкоргавлен	
иӈӄун янор ымы мэмылына гакачьаравлен	
ынан гаглёӈӈолен чиниткин нымным колхоз лыгэн таӈымыльо еп ӈэныльаттагнэпы ынан кавъё	
вай ынӈин гаглёӈӈолен ӄынур вай ванэван ӈыранъылёӈэт ипъэм ӈырангэвэӈэт ярак лёӈытвальын люнльутэ гэнтылинэт тумгыт	
вайым ынпыначгын мэмыл — ынӄэн нымнымкин гыйивычьын ыныккэ ымы аʼӄатаӈкэтъоӈ уʼрэтнымным колхоз	
вачаӄ кытэӄэй вак кэӈъири мачайылгавыӈогъэ аʼмын юрэӄ вай ынпыначгын равэтгавы	
вынэ ытлён авъеткынка вак оратвакыльэн	
вайым ынӈин ытлён вальын	
кэӈъирин айылгаквыргын тылемэйӈэтэ итыркын	
вынэ ӄэглынангэт ынпыначгын равэтгаквъа вай ынӄэната ытлён ӈанӄо етгъи	
вай ранӈыркылявӈынэн ымыльорыкы	
ръатъевчетыӈогъа рэвыӈогъа вай кэӈъири чинит энарачо лынъёлӄыл вай ытлён ӄытлеӄылявол ӄонпы мэгчердисциплина нинэнъэӄэлтэтӄин	
аʼмын аны нымкыче кэӈъиринэ ынӄэнат ӈынваӈэт гавалёмленат	
нымкыче ытлён омакатынвык нъэйӈэльэтӄин ынкъам вай вэчьым ӄутырык ынанмайыӈкы ытлён мэмылына нинъэйӈэльэтӄин	
вынэ иаʼм ипэ ытлён вамчена тыӈивынин	
опопы чинит нъэквэтын лымэвыр учитель эʼйӈэч нъынӈивынин	
кэӈиринэ валёмнэн рай капитана ытлён нэнатвыӄэн ынкъам кытэӄэй виин айылгавык паагъэ	
вай моргынан ымыльорык — нивӄин капитан — мытльуэн миӈкыри гэнъегтэлетлин тумгытум кэӈъири колхозгыпы эргыръон ивинильын	
ынкъам ӈот мури нэмыӄэй киткит гэвинрэнмури	
лыгэн ӄырэрымготагнэпы ытлён мури нивмык иӈӄун мынъёпытваркын ӄонпы мури лыгъоравэтльаӈӄаеквэ тыляма	
уэлленым еп ынкы вытку лыгъоравэтльаӈӄагты нэймэвтылеӄин еп эʼрвытгыръеквэ нылеӄин	
таӈымыльо пароходтэ ынкы вальыт ынӈин нивынэт	
ыныкитым риӈэнэӈэткульэ бакшеевына льунин кэӈъирин вакаӈын ӄытлыги вай уэллен ынанчымчаӈ ынкы нытваӄэн	
эвыр ынкы мури ръэтгыпы тылийгут нэнтымык иӈӄун гэлыткынгыпы мыныйпэн тумгытум кэӈъири	
вай ынӈин мури нэтъививмык катам москвайпы главный управленияйпы	
ынкъам вай моргынан эӄылпэ ынӄэн мытынкуврэтэвын	
киткит гэвинрэнмури	
лыгэн ӄырэрымготагнэпы ытлён мури нивмык иӈӄун мынъёпытваркын ӄонпы мури лыгъоравэтльаӈӄаеквэ тыляма	
уэлленым еп ынкы вытку лыгъоравэтльаӈӄагты нэймэвтылеӄин еп эʼрвытгыръеквэ нылеӄин	
таӈымыльо пароходтэ ынкы вальыт ынӈин нивынэт	
ыныкитым риӈэнэӈэткульэ бакшеевына льунин кэӈъирин вакаӈын ӄытлыги вай уэллен ынанчымчаӈ ынкы нытваӄэн	
эвыр ынкы мури ръэтгыпы тылийгут нэнтымык иӈӄун гэлыткынгыпы мыныйпэн тумгытум кэӈъири	
вай ынӈин мури нэтъививмык катам москвайпы главный управленияйпы	
ынкъам вай моргынан эӄылпэ ынӄэн мытынкуврэтэвын	
какомэй	
аны рыпэт экэвкитгъи ыныкит ӈан чичевнин энмэн ванэван эмынык нымык ымъым въэӈык ыныкагты ныпэгчиӈэтӄинэт	
ӈуткуым вай ӄытлыги ымы москвак ытлён пэгчиӈу нылгыӄин	
ныпэгчиӈэтӄинэт иӈӄун лыгъоравэтльаӈӄак авнараквачака нитын ивинильын кэӈъири	
ӄынур татлыӈэты кэӈъирин чимгъут капитан иквъи моргынан советъоравэтльата лыги уйӈэ лыги ръэнут оʼравэтльак этчывэлыӈ	
вай ынӄэната мурык нутэк колё нымэйӈъэв нэгйипыркын оʼравэтльан	
вай ынӄэната мури колё мыткачьаравыркын иӈӄун мытвинрэт рыегтэлетык кэӈъири	
игырым вай тумгой кэӈъирий еп эквэткэ гыт уаляйпы ымъытйыръэпы тивыркынигыт ынӈот ӄаройвытваркын ӄытагнымытваркын нымэльэв ӄымигчирэтыркын	
капитан ынӄо ымыльо ынык яачы тэнкойӈыкыплыгъат кэӈъиринэ намынгаймэтын ытлён	
пылыплыткук тэнкойӈыйыръын капитана рэмкыльин ынкъам чиниткин тэнкойӈыт нэмэ инэттъынинэт тэнкойӈыркыплынэнат мэмыл ытри ринтувйи ынкъам ивнинэт вай ынкы эвыр ӄутгъи ынпыначгын мэмыл	
аʼмыным ӄэглынангэт ынпыначгын равэтгавӈыркын	
эмпыннэвэ кэӈъиринэ рыпэт ӄамэтвагыргын рытгэваннэн	
ӄэглынангэт ынпыначгын равэтгавӈыркын	
эмпыннэвэ кэӈъиринэ рыпэт ӄамэтвагыргын рытгэваннэн	
гым нэмыӄэй тыравэтгавӈыркын — торымгогъэ мэмыл	
ымы вай гыт тумгой капитан вэлынкыӄунэйгыт ымы ымыльоторэ тэвыльыторэ	
ынӄэным вэлынкыӄунэтури иӈӄун нымэльэв вэтгавыркынэтык ынкы рээн чама нымэльэв мигчирэркынитык	
иӈӄун вай торгынан рыегтэлетыткы мургин тумгытум колхозыльын кэӈъири	
ынпыначга ымыльо вакъотвальыт гитэнинэт ынкъам ӄэйыӄын вэтгавыӈогъэ ынык ранъав ӈэнъоратчеӄӄай вакъотвальын гэтама ӄэглынангэт капитан гивлин игыр мурыгнутэк нымэйӈъэв тымӈъоравэтльан нэгйипыркын	
тэленъеп ванэван ынӈин нытвагъан	
вайым аныӄун мытвыгъан миӈкыри тэленъеп гатвален	
вай гэнээльэ мури мытивинимык	
нанлыплянмык мури аӈӄагты гэлыткынык ӈирэмури нэнтэнмык	
еп ныӈинъэв мури гатваморэ — ытлён ытръэч ӄыликгивильын гымым ӈэныӈ	
ванэван микынэ мури ыʼнрэнъегтэленӈымык ванэван микынэ ыʼнылӄырирмык	
ыныкит вай ивинильын аӈӄак нытымӈэвӄэн нивӄинэт энмэн рай кэльэтэ пиринин	
нивӄинэт ынӈэ кэлы энэвнака ынӈэ энъегтэлеткэ	
вай кэльэтэ ытлён льунин	
вайым ынӈин	
чывипыт йъилгыӈит аӈӄак мытытвамык галгэӄэвъяӈӈоморэ	
ынӄэн льэлеӈкы гилгил ванэван нылгыгъэн ытръэч вай мури чинит гилгилык чыӄыӈ гэнъэлмури	
ынинэльин гыткат гагтыкватленат	
ӄынвэрым вай амноӈэты нанноманмык	
ытръэч ӄытлыги ынӄэн ӄырымэн мургин нутэнут	
амерыкальа айванальа нэльумык	
оʼптытъача кивык ынинэльын въигъи гымым вэнлыги тыегтэлык	
ынкъам вай ӈэръамытлыӈэн гивиӈит лёнрагта ынкы гэтэвиминӈигым	
ӈэръамытлыӈэн гивиӈит	
ынпыначгын мэрынрэ эӄуликэ нывэтгавӄэн	
ымыльорык тэгнымэльэв ытлён ныпалёмтэлӄэн	
люур аны тэнӈэквъи ынпыначгын ынкъам капитанэты иквъи гымым ымы аӈӄаляйвыльо гитигым	
тэвыльо амерыкаляльотвык гитигым	
ытръэч вай ынкы капитана ванэван ченэтстолык ӄача нэнанвакъовын таӈванэван	
ынӈатал ӄынур ыʼттъин вагыргын ынкы гатвален лыгэн тылянаӈӈэлгыткынык таӈэлгыпыӈ	
тэгмэткиит ынӄоры тывантогъак	
вайым ынӄэн гымнан ынӈин тэнмычьо тыкэтъогъан	
ынкы таӈванэван микынэ оʼравэтльэн вагыргын ныгйимнин	
ратымӈэвы — мачгынан ӄынур вай ымы атвакыльэгыт	
ытръэч ытлыгын ытля ратэрганӈыт	
игырым таӈалваӈ	
вай кэӈъири тымӈэвык морыкы ытлён ӄырэрынвы риӈэнэӈ нэнӈивыгъэн тэӈгыютльэн эйгысӄыкин риӈэнэӈэткульын	
амӄынъычо ӈыроча ытлён нымӈылёӄэн	
еп эльукэ кэӈъири	
епэчгин	
вынэ эйъым вэтыӄун ӄылӄырирыркыниткы	
льотагнэты ӄылӄырирыркыниткы	
вай ынӈин	
вайым ынӈин нэгйипыркын оʼравэтльан	
ченэтстолык ӄача нэнанвакъовын таӈванэван	
ынӈатал ӄынур ыʼттъин вагыргын ынкы гатвален лыгэн тылянаӈӈэлгыткынык таӈэлгыпыӈ	
тэгмэткиит ынӄоры тывантогъак	
вайым ынӄэн гымнан ынӈин тэнмычьо тыкэтъогъан	
ынкы таӈванэван микынэ оʼравэтльэн вагыргын ныгйимнин	
ратымӈэвы — мачгынан ӄынур вай ымы атвакыльэгыт	
ытръэч ытлыгын ытля ратэрганӈыт	
игырым таӈалваӈ	
вай кэӈъири тымӈэвык морыкы ытлён ӄырэрынвы риӈэнэӈ нэнӈивыгъэн тэӈгыютльэн эйгысӄыкин риӈэнэӈэткульын	
амӄынъычо ӈыроча ытлён нымӈылёӄэн	
еп эльукэ кэӈъири	
епэчгин	
вынэ эйъым вэтыӄун ӄылӄырирыркыниткы	
льотагнэты ӄылӄырирыркыниткы	
вай ынӈин	
вайым ынӈин нэгйипыркын оʼравэтльан	
кытэӄэй авъеткынка вак мэмыл лым иквъи лымым ӈот чинит кэӈъири тыратвыӈыркын	
вынэ нымкъэв ытлён таӈытвыӈ	
ытлён мурык ынанэнапыткычьын милгэрыткук	
ыныкитым рэтэгъеӈы ӄырым ынангыёлчьак аʼӄаӈ лыгъитвъэт нынэлгэннин лымэвыр оргоор нытэйкынин	
чама вай ытлён гыюлчьэн чьумэткук	
рыпэт ымы районык ӄръачетынвык колхозэн эргыпатгыргын гэнлелин ынкъам колхозклубэты рэннинэт пэрэёт ӈыроӄ чьумэткут ӈыроӄ тымӈэчьоматкот	
кэӈъири нывакъотваӄэн ынкъам амоӄӄамагты нытлепӄин	
мэмыл ванэван нъыръунтэтын — ынӄэн ымыльо ӄэглынангэт	
ытръэч вай лым нымкыӄин таӈалваӈ вальын таӈытвыӈ	
иаʼм ынръам игыр ынпыначгын ынӈин пылчимгъульу итгъи	
ейвэчу лыгнин	
вынэ ынӈин ытлён иткыльин	
вэчьым чимгъуркын аӈӄаляквыльа ӄырым ырык рыягталатъён оʼравэтльэн ымыльо аӄатвагыргыт лыги лынъёлӄылтэ	
мачынан нычимгъуркынэт энмэн рай таӈъоравэтльан нэнъегтэлетын	
чинитым кэӈъири мэмылына ынан этъоӄааӄын ръэйӈэльэнӈынин иӈӄун вай ытлён ныӄытлиӄин эчимгъукыльин иӈӄун ынык энарача рэмкын рыкапчачавнэн нымкыӄин государствоманэт ыныкы энарэрык наяанат	
аʼмыным юрэӄ ымы игыр ынӈин мэмыл риквъэ	
ымыльорык аны вайманэты ныгитэӄин кэӈъири таӈгэмо лыӈэ миӈкыри ынин ӄэлелвын нытваӄэн	
капитанэным винрэтыльын аны колё чьоматкоӄылявол ныӄылгилюӄин иӈӄун ӈот люнчьумэткутэ ытри кэӈъири итгъэт	
ыныкит рай ынӄэн ынан гынмыеп лыги нъылгынин ӄырым докторэты нъыйылнин кэӈъири — анъым ӈан лыгэнитык лыгоратвагъат увэгтанъарак	
лыӈэ миӈкыри ынин ӄэлелвын нытваӄэн	
капитанэным винрэтыльын аны колё чьоматкоӄылявол ныӄылгилюӄин иӈӄун ӈот люнчьумэткутэ ытри кэӈъири итгъэт	
ыныкит рай ынӄэн ынан гынмыеп лыги нъылгынин ӄырым докторэты нъыйылнин кэӈъири — анъым ӈан лыгэнитык лыгоратвагъат увэгтанъарак	
вайым лым ӈот мытвыгъан	
ытриым кэӈъири ыннанбригадак	
моргынан кэӈъири ынӈытэӄ ӈэнри бригадагты мытынъялгытатын	
вайым	
рытаӈытватынвы дисциплина	
кэӈъиринэ ӄивригитэсӄыченникэт вакъотвальыт	
наӄам эвыр ынкы лыги рытчынин таӈалваӈ ыргынан ынпыначгэн тывъё нэчичевын	
ытри чимгъугъэт вай ӄырымэн кэӈъирин ипъэм бригадакэн дисциплина рытаӈытватынвы	
аны колё ныгыттэӄин ынӄэн ынпыначгын мэмыл	
ръэнутым аны ратвыӈыркынэн	
вайым ӄол итгъэт ыргынан тылечьын ӈагъеквэ гимтилин	
ринтувйи ыʼттъыёча нылеӄин нинимтиӄин тылечьын яачьым ынык кэӈъири нылеӄин	
ӄыгитэгыткъым ринтувйи мэчынкы нэрмэӄин нымыркъэв тылечьын нинимтиӄин	
ытръэч вай катам гыарвакаӈынвык иʼгнэтгъи ӄымэк пэӄэттатгъэ	
лымэвыр нытрилнин тылечьын лымэвыр гатылячьыма кэӈкэлетык	
ӄэтэв ынкы кэӈъири яачыӈӄачайпы пэнрыткогъэ пиринин тылечьын	
вай ынӄо кэӈъиринэ катам паӈъэвӈытовакаӈынвытагнэты имтинин тылечьын	
ӄэйвэ ынӈин ринтув	
вынэ ӄэйвэ мэмол	
ыныкит экэӈъирикэ тылечьын тъынэрэтын	
ымы вай гым нэмыӄэй тъыкэӈкэлетык	
вынэ ӄэглынангэт ынӄэн гатвален кэӈъиринэ ынӄэн лыги	
вачаӄ вай ынан гэмо ӄытлыги вай ымы ӄутырык ванэван ыʼнынтыяатын	
ӄытлыги вай ынӄэн ытлён гэлыткынык вама колхозык нытвыӄэн	
ӄытлыги вай ынӄэн тумгэ ныкэтъоӄэн	
вайым тумгот аӈӄаляйвыльыморэ тыплыткуркын вэтгавык	
вынэ мэйӈывэлынкыӄун торыкы колхозгыпы эргыръон	
вэлынкыӄун кэӈъиринэ ӈавъангыпы	
вэлынкыӄун ынык ӈыранаккайпы — ынпычьэпы чаакайъоратыльэпы оʼмрылӄотгыпы ынкъам айгыльэпыт ынкъам ӈэнчьэпы чаакайъоратыльэпы александргыпы ынкъам николайгыпы	
аны ынӄэната колё гэниничгытэвлинэт аӈӄаляйвыльыт	
лыгэн гыёлпыӈылтэлыльа мэмылына ынӄэн ынанъяачы тывнэн	
аӈӄаляйвыльа чиниткин нэнэнэт накэтъонат	
аны нараноратвавӈынат эльукэ ытри	
ргыныкэта ӄол этэты амэчатыльанма кээк рымагты токваеквэ оʼрамноӈэты ӈирэӄ магляльыт ныйъэчычеӄинэт	
ыттъыёча нылеӄин ринтувйи ӈэраӄаворвыткынык — ынпыначгын мэмыл ынкъам кэӈъири	
с	 ӄэргычьайпэчгын тынрултэтын ынкъам ӈаргыногты тытлепыткук	
поезд эʼтъянвыеквэ нылеӄин	
вэчьым ынӄэната гым тыгъевык	
иӈӄун вай таӈалваӈ варгыргын нъэлгъи	
эʼтъянвыеквэ тыляма поездыковлёчьыт чекалваӈ нывыргыргэтӄинэт	
мынгытъылёӈэткэн тылетумгыт	
еп чикинъэ гым тыгъевык	
ӄэргычьайпэчгын тынрултэтын ынкъам ӈаргыногты тытлепыткук	
поезд эʼтъянвыеквэ нылеӄин	
вэчьым ынӄэната гым тыгъевык	
иӈӄун вай таӈалваӈ варгыргын нъэлгъи	
эʼтъянвыеквэ тыляма поездыковлёчьыт чекалваӈ нывыргыргэтӄинэт	
вээм нунтымъэв мэрынрэӄэй ныпыльыльэтӄин	
малвятка ынӄэн	
ӄэйвитык ымы ръэӄуливээм ынӄэн гымнан ванэван тэнлыги мылгыгъэн наӄам мэӈин ымы аʼӄамӈылёӈ	
гивытэгын амэнэргэӈпытва иниргиӈэтыльын ныкэвычьыйылӄэтӄин	
иниргиӈ егык ӄача гэнкымъукэвлин чывипыт нилгиӄэтӄин чама вагонаркычыткок ныӄэвйилюӄин	
ӈирэргэри мурык эвычаӈӄач вальыт нэмыӄэй ныйылӄэтӄинэт	
купэчыко нытотъытваӄэн миӈкыри ӄун ӄэргычьайпэчга гэйпылин ӄэргычьын	
гымнан ытръэч киткинуӄэй тынпынчивын ӄэргычьайпэчгын эмрэтлемӈэ ӈаргыногты	
ӈаргын ныгалясӄычатӄэнат эʼтъянвэн пылвынтольэвыт рымагтыым мимыл нывытрэтӄин мимлык нывйилетӄин инъыкин йъйыӄ	
гым напаӄатлытвайгым ынкъам нинэгитэйгым мимлычыку выйилетыльыт йъыт	
ынӄорыым вээм эвытрыкэ нъэлгъи наӄам вэнлыги мури эʼтъянвыеквэ нылемури	
эʼтъян вээмык оʼмыӈ вальын ӈирэче вэчьым оʼмыӈ	
вэчьым вай иӈӄун кыткытык ыматык мэчынкы нытван — эмӄэлелвынэ гым тивык	
эʼтъян мытгалян	
вылгилумкыӄэй галягъэ ынӄо — огородыт оʼптытъар яраӄагтэ ръэтгалян	
ръэтагтачгын рывэрэвэты нытваӄэн ынкы ранъав ӈыроӄ энаӈковлёрвыт победа ынкъам лым ӈирэӄ ковлёрвыткольыт	
энаӈковлёрвыткынык вэчьым торпыръё ӄырэвытрылӄыл нытваӄэн энаӈчанлячыко тэючгыт ныӈатваӄэнат ковлёрвыгточгык челгыманэглозунгыт	
вачаӄ ынӄэнат лозунгыт амйъагалята калевэтгавык тылвавынат	
ӄол ковлёрвыткольын гэмпэлин ӄутынэым нэнъатчаӄэн галяльын поезд ӈатвагты ынкъам ковлёрвыгточгык нинэнрэтӄин	
ынан нэнанвэтгаатӄэн ковлёрвык таёчгыткынык вакъотвальын ӈинӈэвысӄэтӄэй	
ръэтгалян рымагтык нэмэ вытрэтгъэт огородыт яраӄагтэ — игырым ымыльо мэрынрэ нытаӄэнат поезд нывэлыӈогъэ	
рай раӄстанцияк мури мытынвил	
ынкэкин нынны гымнан лёӈкалевэтгава миӈкыри ӄун мургин вагон ынанъяалеӈӄач нытваӄэн гымнан ытръэч рай челгыквыяраӈы багажная контора нинэльуйгым	
гым тычимгъук ынан эквэтык поезд станциякэн нынны тыракалевэтгавӈын миӈкыри ӄун ынкы мургин вагон вокзалык ярак ранъав рэнъэлы	
виин гым тарычгатык тилкымъетык ынкъам акватыӈок мгоё пыӈылтэл тычемгъоӈӈогъан	
ынӄоры нэмэ тытъэраткоӈӈок ыныкитым ынӄоры нэмэ тытлепык —ӄытлыги энмэч мынгытычьэты гэнъэтлин ынкъам гым ымэнъыӈэт гэйылӄэтигым	
мынгытычьэты гэнъэтлин ынкъам гым ымэнъыӈэт гэйылӄэтигым	
ӄэргычьайпэчгыт гэнрултэтлинэт ӄэргычьэпы ныӄэргъаӄагнэтӄэн тиркытир	
гивытэгнынин айкол нылгинымэльэв гангытамавлен ытлёным чинит эвыча нывакъотваӄэн ынкъам мургин тылетумгыт нэнанвэтгаатӄэнат	
тылетумгыт аʼткэвма ныроссэвэтгавӄэнат ынӄэн моргынан еп айвэ ӈалӄэвма мытвалёмын	
гивытэгын гым ынкъам мурык вэлеркылельыт тумгыт еп чывипыт кэливытгыр акваттагнэты поезд вокзалеты гэлӄынмури	
моргынан ӈатвавакаӈынвык ченлет мытытрилынэт ӈаргыногты мытынтомык ынкъам ынкы мытынвэтгаатыӈонат тумгыт	
вагонык ӄонпы нырэӄинэт эквэтыльылӄылти	
вагонгыепыльэты эймэквъэт ӈирэргэри — мэлӈирэӄӄликкин мынгыткэн парол гэвэльын ӄлявол ынкъам мэлӈирэӄӄликкин гивильын ӈэвысӄэт нылгиныгтиӈӄин аны	
рыкалыровма билетыт ӄляволя пынлёнэн вагонгыепыльын жёсткий — купированный	
ии ӄэйвэ жёсткий — купированный — ивнинэт ытри вагонгыепыльа	
тургин ӈыроӄав купэк вакаӈынвыт	
рай иаʼм малалваӈ ныпэраӄэнат ынӄэнат оʼравэтльат	
рай ымы ынин иръын ӈэвысӄэтин ӄэргычеръыпэральын гыргочеръын пэракалетъоля энанаймысӄавъюуё чеӈыл — рай ымыльо ынӄэн малалваӈ ныпэраӄэн	
вэчьым ӄулинутэльыт — иквъи гивытэгын	
катам акваттагнэты мури ӈаргын галӄотытваморэ ынӄо вагонтытлык ӄача ӄотытвама нинэӄулильэнмури тумгыт пыргуккъэлитэ нэналевалыткоморэ	
аны гатаӈынтыяатленат ынӄэнат ӈирэӄ ӄулинутэльыт вытку вакаӈынвэты ӄытык мыткэтъонат	
ӄытлыги чеэкэй купэчыко мытрэлегъэ вай ытри мургинэт тылетумгыт катам хабаровскатагнэты	
руссильык	
ытлён нэмыӄэй аʼткэвма нывэтгавӄэн вачаӄ аны коргэты ӄонпы ӈавъанэты аʼткэвма тывъёт вэтгавыт нинэтэнкэвӈыӄинэт	
ыныкит ыргынан лыги нэтчын энмэн ӈот мури гивытэгын— лыгъоравэтльаморэ ынкъам вай мури лыгъоравэтльанотагты нырагтытыляморэ ытри како ӈан иаʼм гиничгытэтлинэт	
ыргынан ынӈин нанъынвэтгаатыркынат вэчьым ымы рагтытыляльыт марсыльыт	
ӄэйвитык ытри аны колё нывэймэнӄинэт	
ванэван йъарат унмык нырэпэгчиӈэнӈынэт иӈӄун эвнэнъээвкэ ыʼнынтымык	
профессорэн аны таӈкувчемгъолылят нылгиныпытлиӈъэв ытлён нырэмыннуӈӄин	
ытри ӈирэргэри ванэван ныкоргычьатынат	
лыгэн вай ымы моргынан ытри тэӈу мытытчынэт	
вачаӄ вэнлыги таӈылгалыӈ ӄонпы ырык мачматэватгыргын мачэнэчгытатгыргын	
янор ынӄэнагты мури нытэӈычьэнмури ынӄо мытӄытрирэмык ынкъам вагонӄамэтварагты мытылӄынмык	
ыныкитым мытпэлӄынтэт мургин тылетумгыт энмэч ныйылӄэтӄинэт	
игырым инъэ энмэч гымык эвыча нывэтгавӄэнат	
гым нъыръыйылӄэтигым	
вэчьым вай мургин пагчеӈгыргын юргыльу лыӈыркын — нивӄин профессор	
аны ынӈэ эʼэʼткэ	
ӈот нымэльэв мури мытльувылгытку	
моргынан гэӈэвъэнэ аны таӈычьэты гакалевэтгавлен ӄол роман	
ынкы чукотка гатвылен	
алитет нотагты гынтэвыльын	
ии вынэ	
алитет	
мерси	
ынкъам вай мури колё	
вай мури колё аны ныпэгчиӈэнмури	
вай гымык ӈэвъэнэ нымкыӄин гэнумэкэвлинэт	
ӈан ваӈӄыттайкыёт ӄорат рыркат умӄэт	
чама колё ивлыӄэнрэт ӄэйвэ	
орвыт	
ии ӄэйвэ орвыт	
лыгэн вай ынӄэн морыкагты ӄынур лымӈыл	
эйгысӄын	
иикой	
вачаӄ вэнлыги авэтываӄ мури мытльувылгытку	
вай моргынан тэӈвытку ипэ эюльыльыт лыгъоравэтльат мытльуркынэт	
профессор гэӈэвъэнэ тэнӈыткугъэт	
вачаӄ гивытэгын гымнан ванэван мыльун ытлён гымык йылӄыёлгыгэӈкы нывакъотваӄэн	
ытлёным иквъи аны вынэ ванэван гым торыкагты мъээтык	
пууръу вай гым тымачкоргычьаркын иӈӄун тури морыкагты пэгчиӈэркынитык	
кэглын мурык нымкыӄин таӈычьыгыргын варкын	
ӄэйвъэм вай ӈот	
ӄэйвъэм вай ʼӈот — ытлён профессормэл вэтгавыӈогъэ — нэмыӄэй гымнан тэӈвытку ипэ эюльыльыт белгияльыт тыльуркынэт	
о	
ӄытлыги вай ымы лыгъоравэтльат нытинэнтэнӈыӈӄинэт	
чама вайым нымытлёӄэнат	
вынэ мадам чамъам гым гыныкы тыралымалявы	
гынмыл чит ӄэглынангэт гыт нычимгъуйгыт	
ванэван мури айватльамэл мытлёльо мынит ванэван ырыгмил мынтинэнтэнӈыӈ	
мутлык пууръу мурык увикик чьымимыл эмӄитыльэ тэкичгэ мури нытэйӈэнмури	
вынэ иаʼм гынан мури тэнӈу лыӈыткуркын мсье гивытэгын	
этъым вай гыт чимгъуркын ымыльо вараттэ таӈыннаны пэральыт	
вынэ ванэван мсье леерлинк	
ванэван моргынан ымыльо вараттэ таӈыннаны вальо мынылгынэт	
ытръэч вай ванэван нотавакаӈынва вараттэ алваӈ нынпэравнэнат	
ымы варат ванэван ӄонпы ыннаны нытван	
вайым варкын ынӈин вальын вагыргын рыпэт ымы въиткучитыльыт вараттэ армаварато тагнымытвальо нынъэлӄинэт	
иаʼм ынръам этнографияйпы политикагты ялгыркын	
гытым опопы этнографияк рэръэченӈырӄын иӈӄун политика авнатвыка	
аны рай ръэтйивӈыт	
ынкъам иӈӄун ынӈин иткэ нитынэт гым ыʼръэ вай ӄынур вытку тыгъевык ынкъам тивык ам тинъыгъевык	
белгияльа гым инъыгъевыльу нэлгыгым гивытэгыным аны колё ӄыраӄыльын иквъи ыʼлёгъявэ	
пэтле рай иаʼм белгияльыт ӈытогъат	
вэчьым вай иӈӄун гым арычга иниргиӈкы авнакэргыпка митык	
гым йылӄыёлгыткынгыпы тыпиӈкук ынкъам тымӈылён гивытэгын ыʼмто мсье гивытэг	
вынэ аʼткэвма	
вэчьым ынӈин нытваӄэн аʼлёчелгын этнографиямузейык	
ыныкитым аʼлёчелгын чимгъульу нъатван вэчьым ӈан ӈъакоргычьаркын	
нъакоргычьаркын иӈӄун ыныкагты пэгчиӈэркыт лылепыльыт иӈӄун гыюлетык ырыкагты винрэтыркын	
чамъам вай эʼлючит лыляпыльэты эʼтйивчиткыльинэт	
гайъарантатэгым	
вынэ аны малтаӈынпыначгыт	
како вай	
вынэ клодин еп ӄырымэн ынпыӈэв	
ымы морис еп наройвыӄэн	
ынин нынны морис	
ии	
тэнтылетумгыт вэчьым	
пытӄылым ыныкит вай рэӄу иничгытыльу эгитэкэ нэнъынтыркынимык	
ӄынвэр вай гым ӄонпы ынӈот тычимгъуркын рай малӄонпы нэрэтэйы лигӈыркынимык ӄэйвэ ӄэглынангэт мури мытэюльэркын	
вайым ырыкэгйит лыгъоравэтльат чемгъотайкыёт айгысӄылымӈылкэн оʼравэтльат	
лыгэн таӈӄонпы рывэтгаанма таӈванэван ыʼнынтыяатын энмэн вай мури лыгъоравэтльаморэ	
этъым рай ӄылгилюу нэлгыркынэт нэлгиръыт	
моргынаным мэнигиръыт мытъяаркынат	
вынэ мачыргынан	
вынэ гытгытэ ӄытваркын	
ӄонпы лыги ӄылгыркын мэӈӄо ытри етгъэт	
ӈээӄ ӄонпы лыги тылгыркын — этчывъентогъэ гивытэгын	
аʼмын этъым мынгытъылёӈэт мытрэгйимӈын профессор гэӈэвъэнэ	
вэлер киткит ырыкагты мынынлымалявын пролетарский интернационализм	
мэй — мачкапчачеты тивын тумгытум — вагонгыепыльын мынивын иӈӄун ӄолекупегты ыʼнынъялгытанмык	
рай ӈэнку	
рай мэлӈирэргэри ынӄо рэмпэӈыт	
ытри ытръэч свердловсктагнэты нылеӄинэт	
мынивын иӈӄун ӄолекупегты ыʼнынъялгытанмык	
рай ӈэнку	
рай мэлӈирэргэри ынӄо рэмпэӈыт	
ытри ытръэч свердловсктагнэты нылеӄинэт	
вынэ эвэймэнкыльу мытрапэрагъа	
аны ванэван мырэгынтэвӈык	
пууръу рай мынивынэт энмэн иӈӄун ытри эвнэнэкэвкивкэ	
вынэ вэнлыги нэрэлкылмык	
мурык пууръу ӄутти ӈэнку рэӈэлӄивӈыт	
ӄонпы вэты лыги лынъёлӄыл — мури ӈутку этынвыморэ	
ынӄэната мури ырыкагты вэймэнэтыльылӄылмури	
вагонык — ымыльоморэ ыннаны тылетумгымури мурыкым ымнотак	
валёмыркын	
вай ытри рэмкыльыт	
чама ӄэглынангэт тэнрэмкыльыт	
мачынан — вэтгыры гым тытвак	
аны нурэтылемури	
молотов свердловск омск новосибирск	
вэтгысӄык пууръу ӈэгти вытрэтгъэт ынӄо ӈэйык пууръу чивтысӄын илылӄык тыӈэльыт ёмромкыт	
мури западносибирский вэтгысӄыеквэ нылемури	
мургин тылетумгыт таӈэмыраӄэты ныпэгчиӈэтӄинэт европакэн ынкъам азиякэн границагты ӄолекупэк тыляльэты мачынпыколхозӈавысӄатэты ытлён — герой социалистымэгчератык сибирьваамкэн оʼралваӈ рыпычьычаквыргэты	
моргынан таӈымыльо ырыкагты нэнатвыморэ нинэнльуӈэнмури нутэкэлик миӈкыри иртышваам айвачыӈӄачагты рыпъултэвык казахстанык чемычгайылӄыеквэгты	
аны профессор ынкъам ынин ӈэвъэн нылгинымэльэв ныпалёмтэлӄэнат	
ыргынан мургин майӈыстрана иничгыту нылгыӄин	
пытӄы майыӈкы ытри ниничгытэтӄинэт аны майӈываратмэгчерэтыиӈӄун ынӄэната варатмэгчера алваӈ ымӈаргынэн нинэтчыӄин	
аны мури ныкоргычьанморэ иӈӄун моргынан морык странакэн мэйӈыккуврэтэвыт ырыкагты мытытвыркынат	
пытӄъым иӈӄун профессора ымыльо мургин тывъё нинэкэлиӄин ынкъам бельгиягты рагтык ынӄэн нэнарамашинкалеӈкэн	
наӄам вай мури нэмыӄэй ӄынур ӄонпы нырэгъюленӈымури ынкъам ытръэч ынӄэната мури нынэкэвкивмури	
профессор леерлинкына пагчеӈэты нэнамӈылёӄэн лыгъоравэтльанотанот нэнапалёмтэлӄэнат мургинэт пыӈылтэлтэ ынӄо чемгъопэрагты малынӈот нивӄин вынъэм ӈот оттырат лыгэрак пууръу электричество ӈан 	
ээкэк пууръу	
ӄэглынангэт ынӄэн прогресс майӈы — прогресс	
наӄам ынӄэната эйгысӄын алваӈ нъэлыркын поэтичность тъэрытвиркын	
ӄэйвэ	
вай ынкы гым ниничгытэтигым иӈӄун ынин лылет панэна кувчемгъольо ныпэраӄэнат	
гивытэгыным нивӄин вынэ вэлынкыӄун	
ымы апоэзияка мури мытратва	
ынӄо ӄытэӄэй авъеткынка вак нымэльэв иквъи	
ынӈэнвальыпоэзияка	
вай тылетумгэ эʼӄу нылгыӄинэт тылечьыӄэйъытвыт иӈӄун вай нымнымык тэлеӈ энмэч уйӈэ эӈэӈыльыкэ	
вынэ ӄэйвитык ыргынан прогресс лымалё нылгыӄин	
вачаӄ ыргынан ӄонпы таӈычьэты пэтывагыргын ныгитэӄин миӈкыри ӄун ынӄэн пэтывагыргын ыргынан рай ченэтпэральо поэтичныпэральо нылгыӄин	
муриым коргавыльыморэ иӈӄун ынӄэн пэтывагыргын энмэч уйӈэ ырыкы ныпэраморэ эчичевкыльу иӈӄун цивилизацията ымвагыргын прозальо нинэтчыӄин	
аны вай ӄывалём профессор — араӄыраӄавӈыкэгты нивӄин гивытэгын	
ымъым вай ӄырымэн марынравъэгыргын ыныкит таӈытвык	
вай ынӄэната моргынан ӄэглынангэт лыгъэӄу пэтывагыргын	
поэзияым моргынан элвэльинэк мытльуркын	
ынӄэн поэзия моргынан тайкаквыргык ӈаргынэнагты пэтывагыргэты мургин варат гыюлетык лыгъоравэтльанымык ӄэргатыльык электричествок мытльуркын	
электричество ынкъам поэзия таӈалваӈ вальыт мсье гивытэг	
таӈалваӈ вальыт	
мурыкым чимгъугйит ынӄэнат таӈалваӈ вальыт чымчаӈ поэзияк ынкъам пэтывагыргык аны мэркычгыргын ынӄэн пэтывагыргын	
этъым вай ымыльо капиталистцивилизациякэн аʼткэнъян ынкэкин прозаизм торгынан ынӈик тывъё рыялгытаркын	
вайым гынан профессор ванэван ӄычичев энмэн вай моргынан таӈалваӈ вальын цивилизация мытынтомгавыркын ӄырымэн капиталистыльэн	
аʼткэнъян ынкэкин прозаизм торгынан ынӈик тывъё рыялгытаркын	
вайым гынан профессор ванэван ӄычичев энмэн вай моргынан таӈалваӈ вальын цивилизация мытынтомгавыркын ӄырымэн капиталистыльэн	
лыгэным вай ынӄэн профессора ванэван ныратвыгнэн	
вачаӄ гивытэгнынэ энмэч рытгэваннэн энмэн ытлён ванэван ныраӄыраӄанӈын	
ытлён нивӄин вай варкыт ӈирэӄ буржуазный национализмыт национальный чермыӈатгыргыт	
ӄол калырогты чермыӈатгыргын	
ынӄэн вай моргынан чеэкэй эӄу мытылгыркын	
вайлым ӄол национализм варкын	
вай оʼравэтльан нивӄин энмэн ытлён ымыльоваратэн тумгытум вачаӄ ванэван ипэ ынкэкин варатэн армагыргын пэгчиӈу нылгынин	
ӄонпы наӄам пэгчиӈу аʼӄаян рэӄэ рулыльыт ынкъэнат вараттэ ръэнут вай ырыкагты гэчимгъутэйкивылин	
профессора раммыноӈэты рыгырголявнэнат мынгыт ынкъам эʼтйивыльыт мыӈэпчигъэт	
гымнан тыпчеӈинэт тылетумгыт	
тивынэт энмэн мури гивытэгын пылыткук университет ынкъам ӄонпы рагтык лыгъоравэтльанотагты моргынан мыкыӈ поэтическъиттъыт мытраяркынат кытӄонача прозаильын автомобиль	
мури красноярскагты ныпкиттылемури	
гым чоттагнык ӄэргычьык ӄача нылӄотытвайгым	
гымыкы эймэквъи гивытэгын	
ынан энамӈылёгъэ иаʼм ынӄэнат бельгияльыт францияльымэл нывэтгавӄэнат	
миӈкыри ӄун ытри айвачыӈӄачайпы	
иаʼмым	
миӈкыри ӄун айвачыӈӄач бельгияк ымыльо францияльымэл нывэтгавӄэнат	
уйӈэ бельгияльэн чинитйилыйил	
вай ӄэйвэ	
ӄымӈылё чинит ытри эвыр алымалявка риты	
айвачыӈӄач францияльымэл айгысӄыӈӄачым фламандыльымэл нывэтгавӄэнат	
фламандыльымэл	
ии	
ынӄэн рай малголландыелыел	
вынэ ӄырымэн	
ытри францияльымэл нывэтгавӄэнат	
этъым айвачыӈӄач бельгияйпы ытри	
льеж ӈан малайвалыӈӄач	
гивытэгын тэнӈыткугъи	
вай гымнан малымыльо тавалёмын	
ыргынан мури нытвыморэ	
рыпэт тымэчекэвкитык	
мачыргынан чинит ытри нэкэвкитынэт	
вай мури ванэван ырыг рээн вама мынлыгэвэтгавмык	
вынэ ванэван	
аны вай ыргынан нытаӈытвыморэ	
мури оʼравэтльамэл мытпэраркын	
ванэван	
игыр таӈванэван ыʼнкэтъон мэӈӄокэнаморэ	
лыгэн ынӈин нивӄинэт энмэн мури таӈъаачегморэ	
ытлён рыпэт иквъи энмэн мури ынык льежстудентык таӈыӈ како ӈан	
ии вай мэлынӈин иквъэт	
ытри вай мурык франциелык инэныгйивэтыльык чекалваӈ нывэтгавӄэнат	
гынаным миӈкыри гатвылен северный факультет	
ытръэч тивын энмэн гым ӈэнку нырэгъючечӈигым	
ыʼмтъом	
вайым ытлён малынӈот иквъи	
энмэн северный факультет малмыркоӈ вальын	
валёмэ	
вэчьым нивӄин ымы программа ынкы алваӈ вальын	
мыркоӈ вальын	
рэӄыным гынан ытлён ивын	
ӈан аны ытри амыргынан нывэтгаквылгыӄэнат	
гымнан ванэван мивынэт энмэн тывалёмыркынат	
ии	
ӄэйвэ	
аны иаʼм гытгытэ вай	
лыгэнитык ымы гыт ынкы рээн натвыгыт	
ӈан миӈкыри ӄуным гивытэгын ванэван северный факультетык ныкэлиткун	
ынан математический нинэплыткутылеӄин	
мургиным тылетумгыт нычимгъуӄинэт энмэн лыгъоравэтльат ӄолефакультетык аʼӄакалеткоӈ ынкъам ынӄэната ырыкы ынкъам ӄолеайгысӄываратэты янрафакультет гантомгавлен — мыркоӈ вальын	
ынкы ыʼлё ынӄэн моргынан вэтгаво люӈылгэ эргатыкым гымнан профессоргыпы тымӈылёӈӈон льежкэн университет ынкъам ынкы рээн нэнатвэгым ыныкагты ленинградкэн	
гымнан ыныкагты тытвын энмэн мурык факультетык ванэван амайгысӄывараттэ нырэгъючечӈынэт	
ырык рээн ымы рэгъючечӈыркыт ӄутти студентыт — лыгэн ымыльо айгысӄываратнымытвагыргэты пэгчиӈэтыльыт	
чама тивын ыныкит ӄол мэӈин эйгысӄыльын элвэльинэк рэрэгъючечӈы — алвафакультетык нырэгъючечӈыӄин	
вай тэнмычьо тылгын математика факультетык рэгъючечӈыльын гивытэгын	
о	
вынэ колё вэймэну пытӄы тылгыӈӈогыт	
гымнан чинит ӄонпы нэналвавэгым гыюлетык математика	
валёмыркын клодин мсье гивытэгын ӄытлыги математик	
китаӄун студент ӄынльуӈэт гынин матрикул	
миӈкыри гыт ныкэлиткуйгыт	
ӄэйвъэм вай ынӄэн чама мыӈэпчин чамаым вэнлыги иӈӄун ыʼнтанлымалявынат гымнин тывъё	
гивытэгнынэ зачётный книгаӄай йытонэн ынкъам профессора гитэнин	
аны качьарэты ынан рыпэтгавэты нинэнльуӈэтӄинэт мытлыӈэн рылгыт ынкъам нивӄин	
отлично	
отлично	
хорошо	
нэмэ отлично	
ынкы вулӄытвик моргынан мытытвыӈӈогъан хабаровск	
гымнан тыкэтъон хабаровскык музейык варкыт оʼптытъар гымнин нымтумгин гэмавъенэн ваӈӄыттамэнӈытайкыёт	
мадам леерлинкына калеӈӈонэн блокнотык ынӄэн нынны ынръам ынӄо рэчьэтгъи ныгтыӄэн францияльымэл кэлик вытку валёмъё лыгъоравэтльанынны	
гивытэгыным мадамык ӄача нывакъотваӄэн	
ынан ынӄэн льунин ынкъам амъянра гамгабуква францияльымэл тывыӈонэн	
мадам леерлинкына кэлинин нынны ынӄоры мэрынрэӄэй иквъи вай эви гыт францияльымэл вэтгавык ныгъюлигыт	
вынэ ванэван — игыпэтгъи гивытэгын	
аны иаʼм игыпэркын — иквъи профессор	
французский — отлично	
ынкъам ынан нэмэ рылгылгын рыкалыровнэн	
аны колё челгыльоквъэ ынин ӈэвъэн ынкъам вамылкаёогты иӈӄун эвнэтэнӈыткукэ рэмыннуӈгъи	
вачаӄ ытлён вэнлыги тэнӈыткугъи ынкъам мури нэмыӄэй ынӈин мытинмык миӈкыри ӄун мачакавкэгты нытваморэ	
яачы вытку профессор танӈыткоӈӈогъэ — аны янор нэналвавӄэн чичевык иаʼм мури мыттэнӈыткуркын	
вачаӄым ынӄоры аны нуръэв ытлён нивӄин	
како — вай	
вачаӄ вай моргынан мури мытытвытык ынӈэ ӄытлыги нывалёмэгыт	
ай ай ай	
аны таӈпэрата байкала гэниничгытэвлинэт мургин тылетумгыт	
вай нэмыӄэй ымы нымкыче ӈутку тальыморэ мури ӄонпы ӄэргычьэты нытлеммури	
ӈэйиквит лымынӄо нутэсӄычыкукин ръэттэ ранӈэлёвъёт кытыйга эйычгит тыленэӈъэтвыг ыяаӈагъеквэт	
катам пылвынтыръэттагнэты эйычгин ныпкирӄин	
ӄол итгъи нывилык ӄолекупэк тылельын ӈан офицер гаймыёчгыма тэгрэтгъи пылвынтыръэтгыпы ынкъам байкалмэмля аймыйыръатгъэ	
аны ымвагон гиквичилин	
лымынӄо рэмкэ тэлеӈгырэп ныяаӄэн аны таӈаӈӄы священный байкал	
профессор леерлинк байкалмэмля никвичиӄин станцияк бурятгыпыынныӈыттыльэпы нинэркурӄинэт ыпатомультэ нинэкэлиӄин байкалгырап	
хабаровск энмэч чымче	
пэтле мури амъянра мытрэквэты	
профессора начыгмык улвык иӈӄун ынык ӈэвъэнэ вэлер карандаша ынрисованмык кэтъоӄаво	
вынэ аʼӄааʼнӄатыӈ	
вачаӄ чама эʼтки рай рэӄиничгыту нэрэлгымык	
ривыркыниӈыт рагтык	
аны ӈан ӄаат ынкы рыркат чукчит	
гивытэгын иквъи аʼмыным ӄырисоват	
эченур янор гымнан тури мыфотографироваттык кэтъоӄаво	
ынан чанлячыкойпы йытонэн тэйкыткунэӈ фэд ынкъам станцияк нынныльык ерофей павлович тыӈачьывакаӈынвык фотографированнэнат	
станцияк нынныльык ерофей павлович тыӈачьывакаӈынвык фотографированнэнат	
ынӄоры мадам леерлинкына нарисоватыӈомык	
чывиптыкэливытгырурэмил мури тэӈилюкэ вакъотвальылӄылморэ	
гым олвыма гивытэгнынэ нэнатвыӄэн миӈкыри мадам леерлинкына ранкалыровӈынэнат мургин портретыт льежкэнагты томгэты чама ратвыркынэн миӈкыри ытри гэгэӄэӈыльэтлинэт гумӄэӈыттылинэт	
мадам нытэнӈыткуӄин ынкъам нивӄин наӄам ымыльорык мурык тумгэ лыги — мури ванэван айгысӄэты мынрэлӄынӈымык	
вай ынанайгысӄыӈӄач мургин йъоо — ленинград	
аны мачынан	
тури авынтылягты айгысӄэты эквэттык	
вай торгынан ноездык москвахабаровск льуткы ӈирэӄ лыгъоравэтльат ынкъам ыргынан тури нэпчеӈитык	
ынӄъом ӄутынэ лыгъоравэтльата торыкагты рыӄэвивнин ярамэмылӄай	
эмъим мэмылӄай	
тумгэ рыльуӈэтыйгут нэрэнтыӈын	
ынан ӄиквынэт энмэн тури рагтытыляма мэмылӄай эʼлерэгъи рыпэт тъылыӈогъэ	
эмъейвэчу лыӈэ ӄэгнэвыткы ынкъам иръыӄэй тэйкыткы	
ынан тэнуйгиръыӄэй хабаровскык ӄыркургыткы эченур вэтыӄун фабрикагъевӄав ӄыгтыгыткы	
этъым аны гивытэгын гэтэӈкэвлин мурык тылятомгэты	
ынан ытри ӄынур кэлиткутумгыт нэнаквэтгаатӄэнат	
ытлён нытинэнтэнӈыӈӄин морыкагты вачаӄ ыныкит гым нытанӈыткоӈӈойгым мадам леерлинк нивӄин энмэн ынӄэн тынкимылтэвыркын	
вачаӄ портреттэ аʼмын мэлнымэльэв рисованнэнат	
ытръэчӄэвъылё катам хабаровскагты пыкэттыляма гивытэгын ытри профессор гытгытэ вак лываквъат	
нэмэ елырачвыӈыльатыӈогъат	
игырым ыргынан ӈавтомгатгыргын гэркутлин	
профессор нытъивъэв нивӄин энмэн ӈавтомгатгыргын игыр вэнлыги авынръотавэты советвластя панэна варкын лыгъоравэтльанотак	
таӈванэван имыръэнут ныӄивръив алваӈ нынъэлын — нивӄин ытлён	
иӈӄун ӈавтомгатгыргын ыʼнынтыяатын — оратвальылӄыл рэмкын	
миӈкыри ӄун нэнэнэт ытлыгэпы чымче варкыт	
ынӄэната вэтыӄун ӈавысӄатэты томгыльатгыргын алваӈ нъэлыльылӄыл	
ынӄэн ӄырым ныӄивръив вальылӄыл	
вынэ чамъам гым тыралымалявы	
ӄэглынангэт танръотавыӈ ӈавтомгатгыргын ынръам чамъам рыгъюлевык ӈавысӄатэты тумгыльэтык	
нивӄин ытлён	
иӈӄун ӈавтомгатгыргын ыʼнынтыяатын — оратвальылӄыл рэмкын	
миӈкыри ӄун нэнэнэт ытлыгэпы чымче варкыт	
ынӄэната вэтыӄун ӈавысӄатэты томгыльатгыргын алваӈ нъэлыльылӄыл	
ынӄэн ӄырым ныӄивръив вальылӄыл	
вынэ чамъам гым тыралымалявы	
ӄэглынангэт танръотавыӈ ӈавтомгатгыргын ынръам чамъам рыгъюлевык ӈавысӄатэты тумгыльэтык	
гивытэгнынэ мачэгыпатэты нинивӄин профессор эннэмым лыгъоравэтльат ымы тэленъеп ныгъюлӄинэт тумгыльэтык ӈавысӄатэты нэмыӄэй ымы ӄулинутэкинэмил оʼравэтльамэл	
ытлён нивӄин энмэн ӈавтомгатгыргын игыр уйӈэ лыгъоравэтльанотак миӈкыри ӄун таӈалваӈ нъэлги варатвагыргын наӄамым ӈавтыӈгыргын ӄэглын варатвагыргэпы вальын	
вай гивытэгнынэ ымыльорык гыттапъоравэтльата лыги лынъё профессорэты нэнатвыӄэн вачаӄым профессор ӄонпы нивыльэтӄин вынэ ӄырым ӄырым	
аны вай ынӄэн ӄырым эӄылпэ алваӈ нъэлыльылӄыл	
вынэ ӄырым	
вынэым микынэ ынӄэн таӈыӈ лыги мсье профессор	
гынан ленинградык ымы айгысӄыӈӄач атвакыльык	
лымэвыр моргынан лыгъоравэтльанотак чинит мэйӈэтыльымури	
ӄэйвитык этъым моргынан ынӄэн таӈыӈ лыги вай ӈавтомгатгыргын ӄэглын мурыгнутэк игыр уйӈэ	
вай гыт ивыркын йъарат ныӄивръив ынӄэн вагъэ	
ӄэлюӄым	
вайым ынӈин мургин варат таӈытвальын	
миӈкыри ӄун мури социализмэты катам первобытнынымытвагыргэпы мытнъэлмык катам восӄынымыгвагыргэпы	
лыгэн ымыльыформацият мытгалянат ымы игыркин тургин яаё мсье профессор	
миӈкыри ӄоо нъыплыткунэт елырачвыӈыльыт ыныкит мадама ытри аянотӄъока нъынтынинэт	
ытлён иквъи энмэн ынан таӈгэмо ръэнут ынӄэн обществокэн формация эвырым ыныкит ыргынан ӈавысӄатэты томгыльатгыргын натвыркын ынан ытри рэвинрэнӈынинэт ытръэч амыргынан ӈэвысӄэтэ— иквъи ытлён—лыги томгыльатгыргын	
ытлён иквъи энмэн ӈавтомгатгатгыргын эʼтки	
мури вэтгыры мытытва	
ынин мадам иквъи энмэн ӈавтомгатгыргын лыгъоравэтльанотак гатвален миӈкыри ӄун эйгысӄыльыт эгъюлӄыльинэт нипъэв тумгыльэтык ӈавысӄатэты	
лыгъоравэтльанотак гатвален миӈкыри ӄун эйгысӄыльыт эгъюлӄыльинэт нипъэв тумгыльэтык ӈавысӄатэты	
аны ынӈэ анӈэно инэлгыкэ — иквъи талгъэӈырамынноӈэты ытлён — ынӈэ гымыкы эʼэʼткэ	
вынэ чекыяа гилчыку ӄивъечыку нымытвальын ӄлявол нымэльэв аʼкатомгыльатыӈ	
алваӈ линлиӈ вальылӄыл	
лыгъоравэтльанотанотым панэна эйгысӄык ынкъам мадам иквъи	
морис ӄэглынангэт ивыркын — ӈавтомгатгыргын еп лыгъоравэтльанотак варкын	
ынӄэнагты рыпэт ымы профессор иничгытэтгъи	
ынӈэ клодин — иквъи ытлён	
ванэван ынӄэн эйгысӄэ	
ӈавтомгатгыргын ымы тэленъеп омнотак гатвален	
ванэван ынӄэн гымнан мытвын	
рай гивытэгын иаʼм галгэкачьаравлен	
ытлён иквъи эвырым мадам гынан ӄляволтэ ратгэмавӈыльо лыӈынэт ӈавысӄатэты тумгыльэтык тратвыӈын кутыргин ӈирэнӈинӈэвысӄэтин чимгъун	
ытри вынэ гынык чекалваӈ нычимгъуӄинэт	
ӄутынэ ленинградык гымнин тумгытум аʼтчаркынэн ӄутынэым гым въэӈык ринэнрынгиивы	
этъым ынӄэн мэлытръэчтэгын елырачвыӈгыргын	
энмэч амурваамкэн увэйычгит нывытрэтӄинэт	
ӄутти тылетумгыт энмэч оʼратытлеты мурык купэк ӄача ныгаляӄэнат	
мури нэмыӄэй мытакватыӈо	
тылетумгэ аны тэӈимырэӄэ нивйивымык	
моргынан ытри нэмыӄэй	
айпыӈӈок чеӈыл гымнан ынкачыкойпы ӄол лыгъоравэтльакнига тыгтогъан ынкъам тылятомгэты кэтъоӄаво тыйылгъэн	
ынӄэн гымнин елыльатъёт пушкинын стихыт	
аны тылетумгэт ӄавэйыръэты гакачьаравленат	
гивытэгын иквъи вайым ӈот	
вачаӄ гыт чит ӄолекупэгты гынтэвыркын	
кэтъоркын	
ӄэйвъэм ыргынан ымыльо гынин мынгытъылёӈэт тывъё навалёмын	
ӄэлюӄым навалёмын	
вэлерым ӄулиръэнут	
вэлер ымы ынӄэн	
гыт чинит иви ӄонпы лыги ленъёлӄыл мэӈкоры ытри етгъэт	
вынъэм ыргин страна ымисторияэпохак морыкстранайпы пэлятгъэ	
эвыр ынкы гымнан нэмэ ытри тыльунэт	
ытри ковльорвычыкогты нывакъоӄэнат	
ыргынан нэмыӄэй мури нэльумык ынкъам мытлевалытковылгымык	
ытри рамкыльырагты амур эквэтгъэт	
ыргынан ӈыронъылёӈэт нырэгитэӈӄин хабаровск ынӄоры риӈэнэӈэтэ рэпэлӄынтэнӈыт москвагты москвайпъым рарагтыӈыт льежэты	
муръим билеткассагты мытылӄыт	
ынкы моргынан мытрэгйивӄэвӈынэт билетыт владивостокэты мытрэквэты ынкъам ынӄо охотскаӈӄаеквэ берингоаӈӄаеквэ лым мытрурэле	
гивытэгын въэӈык практикальылӄыл гымым лым въэӈгыпы орайгысӄэты трэквэты лыгъоравэтльаӈӄачормэты чычатнымэты эргыпатколхозеты эргыръон	
ынкы нымытваркын гымнин ытлыгын ынпыначгын мэмыл ваӈӄыттамэнӈыльын гэмавъе колхозкэн механик кэльэвги йынрын кэӈъири гэмалӄот	
эмӄэлелвынэ гым энмэч ынкы нытвайгым	
эмӄэлелвынэ гым нымръэтъеквэ нылейгым	
калеткораӄэргычьык нинэльуйгым ӈавучитель валентина алексеевна ынкъам гымнин увлылячакэттыӄай тывъар ӄолеклассык ӄэргычьык нывытрэтӄин гымнин тэлеӈтумгытум учитель эйӈэч ынан рай ръэнут доскак нинэкэлиӄин	
аӈӄачормык кэтэм ынкы миӈкы выквыт чемычгайыткынэты нэнанноматӄэнат эйычгитэ ӈыроргарэ аʼачека—унпэӈэрынэ ринтувйинэ ынкъам лым рай микынэ алкынвы нынтэнмавӄэн ӄэйъытвъэт	
ынпыначгын гэмалӄот ченэтрак тытлык ӄача нывакъотваӄэн мэрынрэӄэй тэпъайӈагты уттытъул нэнарынӈыӄэн вынэ вай тэленъеп оргоор танкавӈыёлӄыл мраӈӄачпагтылгык ӈирэӄ ӈынӈыт гэмлелинэт	
ӄэйвитык вай игыр элеръуркын ӄырым пэтле оргоор яаёлӄыл	
ӄэглынангэт руссильыт нивӄинэт	
оргоор еп элек рытэнмавъёлӄыл	
ӄэглынангэт вынэ	
ӈан аʼткэвма итыркын ынӄэн оʼравэтльан ыныкит ынан оргоор вытку ыʼлетык кэтъоркынэн	
гэмалӄот вынэ алваӈ вальын ынан ымыльо яаёлӄыл нинэтэӈгыйипӄин	
ынан рыпэт ымы еп этэӈэлеръукэ рырыткоӈӈок оргоор рэтэнкэвӈынин	
гэк аны вай ӈотӄо тагӈынӈын ратваа — нытипъэйӈэӄин ынпыначгын — оʼмрыӈынӈын лыгэтагӈынӈын	
ытлён гатгаткок паагъэ вынынтатгъэ ынкъам льунинэт нымръэтъеквэ рагтытыляльыт ынин эккэт — унпэӈэр ытри ёорэлё	
унпэӈэрынэ ныпылмэръэв ӈэранмынга нинэнрыӄин майӈыӄэргычьытъол ёорэлёым гатанойгыкалеёчгыма рыпэт вай ӄымэк нилюльэтӄин ынинэльык гыролмакы	
лыгэн вай мраӈӄачайпы ынӄорыым ӈачгыӈӄачайпы ныкытгынтатӄэн	
аны ӈот нинэлгирэнйиӈӄин ӄэргычьын — ӄынурым вай нинэвинрэтӄин унпэӈэр	
гэмалӄот ӄутгъи тэвлянэнат эръыткынгыпы чемыръот ынкъам рэгъи ярачыковты	
пэнъёлгык ӄача ныӄитпыльэтӄин ынин ӈэвъэн нутэӈэвыт	
ынпыначга рэймэвнин пэнъёлгэты аны колё талянъяптагнэпы вакъосӄыёлго итыльын ръавкыванналгын вакъогъэ ынкъам иквъи вэнлыги рай нэрэтыркын	
нутэӈэвытынэ лыгэлнин ынин вэчепыгыргын	
наӄам вай гынмыл чит аны ныкоргыграпӄэн тамэнӈанма	
вынэ опопы ынӈэ авнанкалыровка иӈӄун ынан льунин уʼвэӄучин пыннаквыргын	
ынкъам ӄынур вай таӈапагчеӈаткэгты ытлён пынлёгъэ ръэнут нэрэтыркын	
ръэнут	
ынӈэ вай гынан лыги	
ынпыначга матэватэты гитэнин ӈэвъэн	
вынэ вэчьым ытлён эккэк рээн	
гэмалӄотына уттытъулӄэе рыгыткунинэт вылӄытъулти йытонэн ӄол ӄигылгырылгэ пиринин ынкъам койӈычыко ёнэн	
рыйынавык койӈын вай чит татлыӈыркынэн ӈэвъэн вачаӄ ынръам аны тагъенчальатыӈогъэ	
наӄам тагъенчаплыткок энмэч аӄататлыӈыӈ эккэт пыкиргъэт	
унпэӈэрынэ ныпылмэръэв нотасӄыткынык рытрилнин ӄэргычьытъол роляннэн рэнмык ынкъам иквъи	
вай мытрэтын	
ымы мэӈин рэӄын люӈивэ итгъи	
ытлыгэ ынӈин гитэнин унпэӈэр ӄынур вай ынан ӄэргычьык пууръу рэннин юргытвъиттъын	
ынӄоры ынпыначгын оʼрапэнъёлгэты тылигъи ынкъам нэмэ тагъенчаӈӈогъэ ынӈэым вай ымы мэчынкы атагъенчака таӈэтыӈ	
ёорэлёна лыги вай ытлыгын ынкъам ынинэльын аʼткэвма варкыт	
наӄамым ӈинӄэй ынӈатал аʼткэвма нытваӄэн ыныкит ытри нымаравӄэнат	
ӄэйвитыкым унпэӈэрынэ нунтымъэв нинэчеритвыӄинэт плекыт ытлыгын нытааӄоӄэн ытльа панэна пэнъёлгык ӄача ныӄитпыльэтӄин ӄынур вай ымыльо нымэлӄин	
вайым пэнъёлгэпы нылгэчачаткэӄэн тотъерыркатъол	
мэӈин ымы епэчгин эʼтйивкэ вачаӄ ёорэлёна нинэлгэлӄин вайвай аны ръэтйивчинӈыт	
ытлён рыпэт акавкэтыӈогъэ	
ёорэлё гынмыл чит нычимгъуӄин вай ярак пыкиринэӈу ытри унпэӈэр наратайкыӈӈоӈын ӄэргычьын	
ӈаным ынӄэн игыр опопы авнатвыка	
аʼмын вай ивкэ игыр ръэнут тывык иӈӄун ынӄэн акавкэгты аӄочеткынкагыргын авнатвака нитын	
ынръам вай ёорэлёна таӈванэван ръэнут ныкэтъонэн калеткорак эгыръылё ытлён лёӈымӈылёта нэнтыэн вай ръэнут таӈычьыгыргын уйӈэ	
ӈинӄэе выяннэн калеёчгын	
ынӄоры гэпинтыӄэтлин ковлёкы рыватъё кэлитъул — журналкэн майӈыкартина	
ынӄэн инъэ ёорэлёна челгыкалетконаӈата томгэпы рылпууръэвнин	
ӄаӄа ынръам чит рытгэваннэн ынӄэн	
лыгэн вай ӄэргычьынрыльын унпэӈэр рырынгээвтагнэпы — таӈымыльо рытгэваннэн ёорэлёна	
ӄыгитэгыткы аныӄун	
ынин ытлыгын увалягты гэквэтлин ынкъам вай ынӄоры рэннин	
ӄыгитэгыткы аныӄун	
нутэӈэвыт ытри унпэӈэр иʼмпыгъэт амалваӈпэральэты майӈыфотографиягты	
ёорэлёна калевэтгавнэн москва сегодня	
высотное здание на смоленской площади	
иквыльын ярачгын смоленскак площадык	
какомэй	
ӄликкин мытлыӈэн парол гымнаным тыпытӄырылгынат кытлыги вай ӄликкин ыннанмытлыӈэн парол	
инэнръэчевкэ — иквъи унпэӈэр ынкъам нэмэ рыялгытаннэн рылгылгын ыʼттъыёлкэнагты рапытвэты	
катам йъыйъытагнэты иквэльын яраӈы	
ковльорвыт	
гэмалӄотына нэмыӄэй вай таӈычьатэты нъэгитэнин ынӄэн картинка	
аны ӈан пагчеӈгыргын гитэк миӈкыри вальыт турыльыт москвакэнат ярат	
наӄам эймэвык ынкъам эккэк рилпык гыргочайпы лылепык эʼтки чама вай ынӈин итыльын люрэӄ тэнчимгъутвильу нэрэлгыӈын	
вай рэчимгъуӈыт энмэн ӄэргычьын тантайкыӈ	
вэнлыги нэрэтын ынӈэ ынан ръотавнэн ӄэргычьылёчгын	
вынэ ӈот ванэван ейвэчу эӄылпэ нырэлгыгнинэт эккэт	
вайым картинка	
ыныкит ыргынан ытлыгын вэймэну нэнъылгын мэчынкы нэнъырэтын ынкъам нэнъынльуӈэтын	
нэгитэйвыркын ӄынур ытри ӈутку амыргынан	
игыр како ынпыначгын гэмалӄот алваӈ чимгъуркын	
ымы ӈэвъэнэ ымы эккэтэ нылгирэнльуӈэнӈыӄин ынӄэн москвак тайкыё майӈыльиӈын таӈпэрарайӈын	
нутэӈэвытынэ рыпэт умнин оʼрытлыгэты ӈинчьэн экык	
наӄам вай ытлыгын панэна нанӈэнатваӄэн ынкъам ынӄэната ёорэлё айылгаквъэ эймэвык ыныкы	
нутэӈэвыт пэнъёлгэты ӄытгъи иӈӄун ынпыначгын эвнэчимгъукэ ынӈот нитын — энмэн ымы ытлён эккэк рээн иӈӄун таӈамынан ройыръык авнатвака нитын	
картинкаым ынан этъоӄайӄын ынпыначгын ӈыток рэгитэгнин	
лымэвыр вай эвыр ытлён нэмэ ракоргавы ынкъам анӈэнкыльо рэнъэлгъэ	
гэмалӄотына лыги энмэн рай москвак игыр нылгэнэквыӄэначгыт тотъярат нэтэйкыркынэт	
вай ынӈытэӄ нымнымэты гэрэтлин кино ынкъам ынкы гэмалӄотына льунин ӄол ынӈин вальын тайкыё яраӈы	
ынӄэн ярачгын еп эплыткукыльин чамаым экранык ынӄэн йъарат ныйыӄъэв галясӄычатгъэ	
ӄликкин ыннанмытлыӈэн парол рапытвыт	
чамъам вынэ ынкъам гэмалӄот рыпэт матэватыӈогъэ	
чама ынӄэн тывыркынэн унпэӈэрынэ	
вай ӄэйвэ имырэӄын нъивын игыр унпэӈэр энмэн рай митиврэльылӄылмури — вэнлыги ытлыгын ӄырым нъалымалявын ынӈэ вай гэлгигытъэвлин	
вынэ ынкъам гэмалӄот рыпэт матэватыӈогъэ	
чама ынӄэн тывыркынэн унпэӈэрынэ	
вай ӄэйвэ имырэӄын нъивын игыр унпэӈэр энмэн рай митиврэльылӄылмури — вэнлыги ытлыгын ӄырым нъалымалявын ынӈэ вай гэлгигытъэвлин	
а	
вынэ имыръэнут таӈрисоватыӈ	
ымы ӄликкин мынгыткэн парол	
ытлён галгэнкачьараватлен вайым ӄынвэр вэтгавымгольа ытлыгэ	
ынӄэн ӄэглынангэт ынӈин вальын яраӈы	
высотное здание	
ӈинӄэе ынӄэн ынӈин коргэты качьарэты тывнэн ӄынур вай ынан — лыгъоравэтльапионера ёорэлёна — гэтэйкылин ынӄэн таӈпэраярачгын	
высотное — пытӄытвынэн ытлыгэ	
мытлыӈӄавклассык яврэна рэкэлиткугъэ вачаӄым нымэльэв росэвэтгавык еп эгъюлеткыльигыт	
ёорэлёна ынӈатал ыʼлгу нинэлгыӄин ытлыгын гэмалӄот колхозык ымыльорык ыʼлгу нылгыӄин	
вачаӄым машинкалеё вэтгав ёорэлёна ванэван мэтиву нылгынин	
вайым ытлыгын ӄол нитӄин нэмыӄэй ныръэчетӄин ёорэлёнаым ымыльо эгыттагнэты калевэтгавъё — таӈымыльо кувчемгъовты ӄэргавэты ӄэглынангэт вальын	
вынэ ӄэйвэ высотное — мэрынрэ наӄам вэтгычемгъовты иквъи ытлён — вай ӈутку ынӈин гэкэлилин	
ӄэтэв вай нутэӈэвытынэ ӄамэтванвы эʼйӈэвнинэт	
ымыльэты ройыръын чевтычайпавъёлгык гыролмакы вакъогъат эккэтэ рилӄунэӈэт нагтонат	
ытлыгыт тэленъепкинэмил эрилӄунэӈкэ ныӄамэтваӄэнат ынкъам гэмалӄотына ӄонпы тэнӈу нинэлгыӄинэт ынӄэнат ӄамэтванаӈат	
вайым ымы игыр ыныкит ынан льунин унпэӈэрынэ аткэвма горгыпъё эръэтъул эрэтыльын ӄамачыковты ынпыначгын коргавтанӈавэты иквъи вэлер янор нъэгъюлетын	
вачаӄ унпэӈэрынэ ӄынур вай лёӈвалёма рыннин	
ынан нунтымъэв пынлёнэн ыʼмто миӈкы ӄэргычьын мынтэйкын	
ӄынпааквын аны ынӄэн тывык	
ӄырым яраӈы ӄынэквын	
эʼтки вусӄымчыку тъэнӄэркын нымытвак	
ынкы лыгэн чинит чимгъугйит ӄынымытва	
ӈуткуым гым этынвэгым	
вэнлыгиым вай эʼтйиквъэт	
ёорэлёна аны колё ынинэльын ейвэчу нинэлгыӄин	
мачвэчеты гэтама ытлыгын ытлён иквъи наӄам вай правлениельо итыркын	
ыныкит унпэӈэр рантоа гым ынык рээн трэквэтгъэ	
вай ынпычьэ ытлыгын эʼӄу лыӈыркынин лымӈэым ӈинычьын рыгъюлевнин	
ытлён этчывъентогъэ ынкъам мачонтымыӈ иквъи лыгэнитык аны рэӄыркын унпэӈэр	
вай гынан лыги	
ыннэн патгыргын ёрок тайкыёлӄыл ӄолым — ярак	
миӈкыриым льэлеӈкы ратваа	
чьачаӈанма рэӄитывъиэ	
миӈкъым ынӄэн лыгэрак ӄэргычьыт нытэйкыӄинэт	
ратомга тэнӈу нэрэлгыгыт	
ӈан атыкын экык — студент вачаӄ ванэван тымӈэлыгэрак нымытвак нычирмыӈэтын	
аӄэргычьыка нытваӄэн	
ыныкит ӄонпы ӈутку нъанымытван вэтыӄун ченэтрак ӄэргычьын нъайпаннэн	
оʼравэтльан ӄырымэн пипиӄылгын ӄырым восӄырачыко атчытвальылӄыл	
а	
ӄикви унпэӈэр	
нам авъеткынка варкын	
гэмалӄот эймэвысӄычетгъи ӄэргычьэты	
ёорэлё рыпэт выенток паагъэ вай ыныкит ытлыгэ раткыялгыгнэн ӄэргычьын — лыгэн ынкы ымы тайкыёлӄыл ӄэргычьын рэчимиръэтръуэ	
ынръам ытлыгын люур иквъи мачгынан	
ӄытэйкыгын	
ынӄо ытлён нэмэ торвыӈысӄэквъэ	
нутэӈэвытынэ румкэвнинэт чайкойӈыт	
таӈвалёмыӈ ӈаргын тагъенчальын ынпыначгын таӈвалёмыӈ кытоттык гатгаткольын	
энмэч вай гивиӈит пэтле рэнъэлгъэ гэмалӄот колхозык правленияльо льотагнэпы	
правлениета ытлён колхозкэмэттъык завхозо итыйгу рыннин	
колхозкэн председатель вамче ынкы иквъи моргынан гыт гэмалӄот нымэльэв лыги	
моргынан эпэгчиӈэткэ мэчынкы гыныкы ынӄэн мигчир мытрэйылгыт	
вайым ымколхозыльэн гаймычьын — колхозвагыргыкэн колё яагты вальын	
ытръэч гыёльоравэтльагты гыепыткъоравэтльагты гыепынвы танйылыӈ	
гэмалӄот вэтгыры вагъэ	
янор вай гэмалӄот нымачайылгавӄэн люрэӄ аны аʼткэвма ратва	
ӄэтэв колхозкэн счетовод рочгыӈа	
ыныкит арочгыӈака гэмалӄот тэленъеп аʼткэвма нъатван	
ӄэтэвым гытамыльа рочгыӈана ымыльо колхозкэн имыръэнутэт гаймычьыт гарылгыленат ымыльо ынан гэкэлилинэт кэлитъулык	
анъым гаймычьын ынӈин мыкэльын рыпэт ымы тэлеӈ нымэтынва ынӈин мыкэльын ванэван нычимгъунин	
эмнуӈкы мэйӈыӈэлвыл увэрачыко мэчынкы мыкэльын тэкичгын аӈӄачормык нъомрыоккататваӄэнат ӄэйъытвыт рэпалгыналгыльыт лыгъитвыт эквыытынэнатрэтъёлгыткынык колхозтамэнӈырак механикык кэльэвйинэ оʼптытъарачгыта ӄэлпэртылячьыт	
ымыльэты гаймычьын аӄарылгыӈ	
аны майӈыгаймычьын гыйипыркынин гэмалӄотына аны колё гаймычьыльын колхоз эргыръон	
колхозыльаым аʼмын ӄэглынангэт гэмалӄот нэльуэн	
ынан ымыльо мигчир нымэльэв рыляӈӈонэн	
ыʼттъыёл ынӄэн тылечьыткульэ нэлгэлгъэн тылечьымытӄэ тэнмычьыгъет пынрыӈӈонэнат	
ынпыначга рай мэӈӄо валёмнэн миӈкэмил мыкэльын мытӄымыт нэнаяаӄэн тылечьэ ыннанкилометрык ынӄоры ымыльорык тылечьыткульэ ыныкы тывъёлӄыл рэӄык наяагъан гамгалитр	
пэтле лым вай турыльын ӄол чимгъунин с	 ымыльо гынниӈӈыттыльыт ивнинэт иӈӄун ыргынан ыʼнынпэлӄынтэвыркынэт чекот	
янорым ӄутти тылечьыткульыт ынкъам гынниӈӈыттыльыт чит ӈынваӈэръогъат рыпэт чит председатель вамчена аʼтъевыӈогъат	
ынӄорыым наӄам валёмгъат ынкъам пытӄылым майыӈкы гэмалӄот очо налгыӈӈогъан	
аныым тэлеӈкинэтэ аӄанымытвальа гэмалӄотына колё торвагыргын ыʼлгу нинэлгыӄин	
ытлён ӄонпы нымигчирэтӄин ныӄитпыльэтӄин иӈӄун ымыльо колхозкэн кимиттъыт гытамэты нытваркынат лыгэн вай чинит чимгъутэ нинъэйӈэчьивыӄинэт ӄытлеянвыт	
гэмалӄотына ымыльо турыльын ванэван эʼнӄу нылгынин	
вынэым ыʼтвыткульэ тылячьыытвыткынык кэвыльэ ванэван ӄэглынангэт тылечьын гытамо ыʼнылгын	
ыныкит ытри ӄынур ӈан гэмалӄот еп аʼачеко вама кэгрилти мотлытъыръотагнэты рочавкыёлгытагнэты нъатэвыльатыркынат ынкы ыргынан нэнъылгэлын тылечьын гытамо нэнъылгыркын	
ынкъам вай ымы турыльыт милгэрти	
ыныкит ӈэнъянва чинит ванэван валёма ынпыначгык пыӈылтэлгыпы ипэым чинитувикитэ майӈыкэнойпы чинит увикик лыги нэнъылгын миӈкырилы рэмкын тэленъеп ныгынниӈӈыттыӄин	
ынкы вай ӄырым нъэӄытличьэтыркынэт милгэрчеритвыткук мытӄэ энаркэлек милгэр	
тылечьыт турмилгэрти — ынӄэнат вынэ колё яаёлӄылтэ	
анъым вай нымкыӄин турыльын пыкирыркын лыгъоравэтльанымык	
вай рыпэт ымы кино	
аны гэмалӄотына тэӈу нинэлгыӄин кино ынкъам эмӄыныпкирык кинольын нымык ытлён ӄымэк вай ёорэлёмэл ныкачьаравӄэн	
эченурым иӈӄун микынэ эвнэльукэ нынтынин	
оттырат гэмалӄотына чимгъугйит нэмыӄэй нымэлӄинэт	
ӄэглынангэт оттыран лыгэрак майыӈкы чама эргыӈ вальын	
ымыым вай омыӈ пытӄылым ыныкит панрэквыргыт тэӈэйпык витъэ	
калеткоран нымнымык колё яагты вальын вайым калеткорано итыльылӄыл вэтыӄун оттыран ванэван лыгэран	
ымы вай колхозкэн правление оттырак кавыӈ нытваӄэн	
ынръамым нымытванвы оттырагты ялгытыльыт гэмалӄотына йъарантатыльо нинэлгыӄинэт	
вай мургин нутэнут уйӈэ умкыкыльин ымыльо тараӈык яаёлӄылтэ парохода ыяайпы нырэтӄинэт	
аныым колё нымэйӈывилевӄин гэмгэуттуут	
иамым ымы лыгэрачыко анымытвака	
вай рэрэъэ — янор чоттагнэты	
ӈутку пэнъёлгын ӈутку ранмынолгык эмыръаёчгыт уттэмыгэт	
ӈотӄоры ёрочыковты танраӈ	
рэлку ээкэт нынлетӄинэт рэлкун нынӄэргавӄэн ныномавӄэн	
аны вай талянъяптагнэпы лыгъоравэтльат лыгэрак нымытваркыт игырым ынръам ӄутти оттырагты тагъяӈыӈогъат	
йъарантатыльо нинэлгыӄинэт	
вай мургин нутэнут уйӈэ умкыкыльин ымыльо тараӈык яаёлӄылтэ парохода ыяайпы нырэтӄинэт	
аныым колё нымэйӈывилевӄин гэмгэуттуут	
иамым ымы лыгэрачыко анымытвака	
вай рэрэъэ — янор чоттагнэты	
ӈутку пэнъёлгын ӈутку ранмынолгык эмыръаёчгыт уттэмыгэт	
ӈотӄоры ёрочыковты танраӈ	
рэлку ээкэт нынлетӄинэт рэлкун нынӄэргавӄэн ныномавӄэн	
аны вай талянъяптагнэпы лыгъоравэтльат лыгэрак нымытваркыт игырым ынръам ӄутти оттырагты тагъяӈыӈогъат	
ӄутырыкым лыгэрат имыръэкимиттъэ найыръатыӈонат	
ымы вай йылӄыёлгыт	
миргыт ытлыгыт айылӄыёлгыка нынымытваӄэнат	
аны вай ныгтыӄэн ынпыначго вама алваӈ чемгъоӈӈок алваӈ рытчык ымыльо гыролмакы вальын	
ынӈэ вай ымыльо нымэльэв нымытваркыт ванэван ныгытъэтынэт гаймычьыльыт	
раӄэты лым тэгъеӈыркыт оʼравэтльат	
ынпыначгын алваӈ рачемгъоӈыӈогъэ	
ынан нылгинымэльэв гитэйвынин гатгаткоё ӈынӈылӄыл ынӄо ӈирэӄэв рымэгчеравыӈонэн	
ынан нэмэ типъэйӈэтэ тывыӈонэн миӈкыри ратаӈпэраа тэнкэвӈыплыткук оргоор	
ынръам вай ӄэлелвын унтымэвкыльин	
нэмэ вай чимгъуу нинэлгыӄин ымыльо гыролмакы эӄылпэ алваӈ нъэлыльын	
ынпыначгын рэмыннуӈгъи ынан кэтъонэн миӈкыри ынык ярак нъэлгъи йылӄыёлгын	
ӄэлюӄым миӈкыри вай эккэт вэнлыги лымалё лыӈыркынинэт	
унпэӈэрынэ рэннин йылӄыёлгын полярныстанцияйпы	
рай мэкгыпы куннин лымэвыр рай микынэ акватыӈок онпаӈарына йылнин	
йылӄыёлгын ныпэтыӄэн ӄэптикинэт кувлюкычьыӄэгти онмыёлгыльыт вачаӄ вэнлыги никеле ныкоргыӄэлпэратӄэнат	
ыʼттыёл ныкитэ йылӄыёлга ымыльо тэнлюӈынйылӄэвэ рыннинэт	
ынкаткынык атчьатгъат унпэӈэр ытри ёорэлё	
экэвкитэ ытри ныкамаграръоӄэнат ынкъам аны рэлкун пылвынтыӄаӄъата ныйыръэтӄин	
ӄынвэр вай ытлыгын ӄутгъи авъеткынка тиӈунин йылӄыёлгыткынгыпы ӈинчьэн экык ынкъам чит энмэч пириркынин ынпычьын ынръам унпэӈэр чинит вирисӄычетгъи ынкъам винрэннин ытлыгын йыток мэркычгыргыйылӄыёлгын чоттагнэты	
ынӄоры эккэт пэнинэмил айколятгъат нотайкочаткынык нэлгэ иниргиӈэтгъэт ынкъам йылӄэтгъэт	
чоттагнэты	
ынӄоры эккэт пэнинэмил айколятгъат нотайкочаткынык нэлгэ иниргиӈэтгъэт ынкъам йылӄэтгъэт	
ынръам вай эргатык йылӄыёлгын нэмэ рэлку ганатвылен	
ӄымэк чывипыт ыʼлёӈэт унпэӈэр ытри ёорэлё нэнмигчирэвъюугъэн нычеритвыӄин нымытӄэнаркэлеӄэн	
ынкатагнэпы йылӄыёлгын нунтымъэв нытваӄэн инэныгъевкыльин	
ынӄоры унпэӈэрынэ тэйкынин пылвынтэн ӈылынтоолгын иӈӄун ӈылгыл пэнъёлгэпы ӈаргыновты нынторкын эвнумэкэткэ рэтэмгиӈкы чоттагнык нитыркын	
лымӈэым кытэӄэй вак ынан рэннин стол — ӄырымэн ӄамэтваёлго йъэнкы вакъотвак таӈылгыӈ вальын аныым ӈан ӄымэк ёорэлёна рэчтагнэты иквэльын	
стол аны мэткиит найпатын тынупыткульык рэпалгынотайкочаткынык наркычыткольатӄэн	
наӄамым ёорэлё иквъи энмэн ӈан урокыт тайкынвы ынык вальылӄыл янравакаӈын ынкъам ӈот нотайкочаткынык калеткома аӄагъёлятыӈ тэӈкэлиткук	
ынӈин иквъи нэмыӄэй всеволод ильич — калеткоракэн математикакэн учитель ыннаны гэмалӄонмэл ынпэльын чама ынин тэнтумгытум	
унпэӈэр ытри ёорэлё гурэлвэтиӈэтлинэт столык гыролмакы — эвычайпы рэпалгытъолтэ ныйпатӄэнат нынвэтгысӄавӄэн нотайкоч ынкъам ӄынвэрым стол ӈырангытката оʼмрылӄотгъэ	
гэмалӄот ӄымэк нытэнӈыткуӄин гэтама гыргол вакъосӄыёлгыткынык кэлиткульын ёорэлё	
ӄынур пчеӄалгын оттыткынык нытэнӈыткуӄин ынпыначгын	
наӄам ёорэлё нивӄин энмэн ытлён мэчынкы кавэты нытваӄэн	
ок аʼмын вай эʼнӄэтыркыт ӈэнъянвыт пэтывагыргымэл нымытвак	
вынэым ымы гэмалӄот ӄырым пэтывагыргык нъаратыркын	
ынан ӈэнъянвык таӈыӈ лыги нитчыӄин гытъатпэтывагыргын	
вынэым вэнлыги вай ӈирэӄӄликкин мынгыткэн парол гивильын оʼравэтльан чамъам эӄылпэ рэкэквъэ торнымытвагыргэты вай вэнлыги ымыӈ ӄэйвэ таӈыӈ вальэты	
вайым варкыт ӄутти ръэнутэт ымы ӄунэче гитэк танчечавыӈ вальыт	
чичевык нутгыӄин кэвыкым ныӄивръив вынэ чамъам	
янор йылӄыёлгын ралковты нанатвыгъан ынӄо пэнъёлгын ӈылынтоолгык нэтэйкыгъэн стол нанатвыгъан	
игырым ӄэргычьын нэрэтэйкыӈыркын	
вай патгыргын ярак ратвагъа	
аʼмын вай наӄам унпэӈэрынэ ӄырым чинитиръын нъынэвнин	
ӄоныръым ынӄэн чекалваӈ вальын	
ӄырым патгыргын нытван ынкы ӄэргычьын ратвагъа	
пагчеӈгыргын ынӈатал миӈкыри рай нарайпанӈын	
ипэым вай вэнратъёлӄылтэ чамъам чинит ыргынан нэрэтэйкыӈын ынӄэн	
кита мачынан ыʼнрэтэйкыӈын	
ынӄэн ӄырым мэӈин нивын энмэн вай гэмалӄотына гэвинрэтлинэт юргырэӄыльыт эккэт	
аʼмыным еп гэвэты рэӄын ривӈыт ратомгыт	
вынэ вэчьым тэнӈу нэрэлгымык	
пытӄылым ынпыначга — атыкына мэмылына амтынына	
мачынаным ыныкит амынпыначга	
ымы вай вамче — колхозкэн председатель — лыгэн лыгэрак нынымытваӄэн ванэван нытаӄэргычьыӈын	
вэчьым ратомга	
гэмалӄот ейвэчу нэрэлгыӈын	
вынэ аны анӈэнайпыка	
ымы мэчынкы гаӄэргычьыма тагнымытваӈ	
амынӄэната ынӈээкык анӈэно элгыкэ	
мури нэмыӄэй гэнэнэмури — нэмыӄэй ыргынан мури ванэван очо ыʼнылгымык	
лыгэн вай рэръэӈыркыт эвыр ынӈин итыркыт	
гыниным унпэӈэр тэӈгынниӈӈыттыльын	
ынин бригада колхозык янотыльо итыркын	
ынӈин вальа эккэтэ таӈкоргычьатыӈ	
танчемгъогырга рунтымэвнин гэмалӄот	
аʼмыным ӄэглынангэт ытри ивыркыт — эмӄэлелвынэ нивӄин ынпыначгын ӄынур вай ратомга ытлён энмэч ныпчеӈиӄин	
вайым энмэч ӈирэӄэв ӈынӈылӄыл гатгаткоплытконэн	
гэмалӄотына рытрилнин йытонэн проткоочгын ынкъам тъатыёнэн койӈыӄай	
аны ӈот авынтагъяӈэты эӄылпэ таӄэргычьыӈык ёорэлё вэнлыги эргаттагнэты аʼтчагъэ	
агагчавка ивнин ытлён ынинэльэ вэнлыги аӄэргычьоттыка чамъам мытрэтэйкыӈын ӄэргычьын	
ӄэлюӄым	
ыннэн ӄэргычьын ёрок мытрайпанӈын ӄолым чоттагныӈӄач	
оттырак нэмыӄэй ӄэргычьыт ӈэранпытвакы нытэйкыӄинэт	
ӄэйвэ гынан лыги рэӄэ кабицкийына нинэчвиӄин ӄэргычьын	
вэгэ	
гымнан чинит гэльулин	
эмӄэлелвынэым ӄынур вай нинэгитэӄин ыныкит гитэк ээчгэпы ӄэргычьычвэльын ӄэглынангэт ӄынур вай метырнолгата нывэгылкуткуӄинэт	
кабицкийына вай тэминӈинэӈ нинэнрыӄин	
ныппылюӄинэӄэй эрвывыквыльыӄай тэминӈинэӈӄэй	
алмазо нылгыӄин	
вайым эргатык рэльуӈын	
эргатыкым ёорэлё ытри калеткоракэн пэнъёлгынъёльын кабицкий чеэкэй етгъэт калеткорайпы	
ыргынан нэрэтынэт ӈирэӄ ӄэргычьоттыт оттыметр ынкъам ковлёкы вальын замазкатъол ынӈаталым чачаткэльын ынкъам чама таӈъаратка рылгэ таӈкэлетыӈ	
вынэ ёорэлёна гынмыеп замазкатъол нъагнаннэн эмрэтэйкыӈэ умӄы ыныкит вай ӄолемайӈымэгчерэты ынӄэн замазка яаёлӄылё иткэ нъитын	
унпэӈэр энмэч ярак нытваӄэн	
ыргынан налӄырэрыӈогъан ӄэргычьывакаӈын	
мэчӄлигче ыргынан нынтымлятӄэн ӄол ӄэргычьоттоот лымынкы ёрок вакаӈынвык	
вынэ аʼткэвма нытваӄэн ёроранмыт каӈэгты вальыт	
ок амын вай ынӄэн ельой моргынан люӈчимгъутэ мытынтыэн — рыгыткома четлёвалӄылыргын иквъи кабицкий	
ытлён эмгынун ёрок айколяткынык вакъогъэ ынкъам чемгъоӈӈогъэ	
ёорэлёна гэтаӈӈонэн ытлён ынкъам кэтъонэнат тургеневын пыӈылтэлкэн руссильыт крестьянтэ	
ынӄэн тургеневым калеё книгаӄай ыныкы гэйытлин учителя эйӈэсынэ еп ӄытур миӈкыри ӄун ёорэлёна нымэльэв гэплыткулин ӈыроӄав класс	
учитель нивӄин энмэн вай игыркинэт руссильыт крестьянтэ алваӈ вальыт	
ынръамым вай школакэнак пэнъёлгынъёльык кабицкийына ёорэлёна рай ӄынур ӄутти тургеневын крестьянтэ нинэлкылӄинэт	
аны ӈинӄэе нинэлгирэльуӈӄинэт ынӄэнат энэчгытэты вальыт оʼравэтльат тэӄырэвытрыӈык гыютльэт	
вай ванэван милгэрэ ванэван гынниӈӈытэ тэйӈэтыркыт вайым ыргынан тэйӈэт нотасӄэпы нэнтыӈэвыркын	
ыныкит вай титэ ытлён рэквэтгъэ танӈынотагты ытлён вэтыӄун тыӈачьынтыӈавванвэты рэлӄытгъэ	
ынан нэнакалевэтгавӄэн энмэн тургеневына тывъёта герасимына тыляма тыӈачьынтыӈавлыко нинэлгэлӄин тыӈаплыткоӄравытрыткэн	
ынкъам вай ӄынур ымы ёорэлёна нинэлгэлӄин ынӄэн тыкэн ӄынур вай ымы ынан лыги ӄыравытрылӄылыткэн	
ванэван ёорэлё ниничгытэтын техникагты ипэ вай ынан ӄонпы чимгъуу нинэлгыӄин миӈкыри вай оʼравэтльата тэйӈэтык нэнаяаӄэн нутэсӄын	
кабицкийына ёорэлёна рай ӄынур ӄутти тургеневын крестьянтэ нинэлкылӄинэт	
аны ӈинӄэе нинэлгирэльуӈӄинэт ынӄэнат энэчгытэты вальыт оʼравэтльат тэӄырэвытрыӈык гыютльэт	
вай ванэван милгэрэ ванэван гынниӈӈытэ тэйӈэтыркыт вайым ыргынан тэйӈэт нотасӄэпы нэнтыӈэвыркын	
ыныкит вай титэ ытлён рэквэтгъэ танӈынотагты ытлён вэтыӄун тыӈачьынтыӈавванвэты рэлӄытгъэ	
ынан нэнакалевэтгавӄэн энмэн тургеневына тывъёта герасимына тыляма тыӈачьынтыӈавлыко нинэлгэлӄин тыӈаплыткоӄравытрыткэн	
ынкъам вай ӄынур ымы ёорэлёна нинэлгэлӄин ынӄэн тыкэн ӄынур вай ымы ынан лыги ӄыравытрылӄылыткэн	
ванэван ёорэлё ниничгытэтын техникагты ипэ вай ынан ӄонпы чимгъуу нинэлгыӄин миӈкыри вай оʼравэтльата тэйӈэтык нэнаяаӄэн нутэсӄын	
ёорэлёна энмэч нымкыче пыӈылтэлыйго нинэнтыӄин кабицкий вачаӄым ынӄэйына ымы ръэнут аʼӄатвыӈ	
руссильын поляк стефан кабицкий еп ӈиныльу рай ӄынур кыкватвъай анӈэнкытыйга ганлыплятлен сибирык нэкъаяӈӄачагты	
янор чит ынан гэлӄырирлин вагыргын манэпылвынтырэрынвык ынӄо элгарӈыттыльо гитлин омкыеквэ гамэлгарма нычейвыткуӄин	
ӄол итгъи анюйярмаркагты ӄытгъи льунин ынкы ӄол лыгъоравэтльаӈавысӄат матанэн нымытваӈӈоэ лыгъоравэтльанотак	
вай ӈутку ымы ынпэквъи	
ытлён киткит тэплеӈӈык ныгъюлӄин тараӈык ынкъам лымӈэ вай рэӄык вачаӄ ӄыравытрылӄылынӈаквыргын ынан ёорэлёмэл лыги	
люрэӄым ымы аʼӄаӈ	
гитэплыткук кабицкий ёорэлё чемгъотвагты ыныкы аӄочеткынка вальэты иквъи мэй степан	
мэй степан	
ӄэйвэ алмаз рылейвыгъэн	
евъев аны ӈинӄэйӄэй инэнкимэвкэ	
вай тумгот ӄэргычьын ӄымтэк мынтэйкын	
эвыр ынкы йичьэмиттумгыт чичеквъэт — аʼм ынӄэн ӄэглынангэт	
ёрокэн ӄымтэн вэтгыры вальын	
кабицкий ӄотычгатгъэ ӄымэк левтэ рыйинин ӄымтэн	
ынан рыгымляннэн ӄымтагты ӄэргычьоттот	
ынӄоры школамэлӄая тэнмычьыкаленэн ӄэргычьылӄылен патгыргывакаӈын	
мигчир ӄитпэквъи	
унпэӈэр ӄутгъи вакъосӄыёлгыткынэты ынкъам ӄымтэк тайкыӈӈонэн патгыргын	
кабицкийына чоттагнык нинэчвиӄин ӄэргычьын нынанъомравӄэн замазката ӄэргычьоттык	
ёорэлёым ныкытгынтатыльатӄэн лымынкырилы выёльо нитӄин — тэминӈинэӈэт нинэйылӄинэт	
чоттагнык ынан нэнатвыӄэн кабицкийына ынкъам ытльагты унпэӈэрын тайкыё ынаальэтыым пэлӄынтэтык нэнатвыӄэн рай миӈкыри нымигчирэтӄин кабицкий	
лыгэн нылгиӄитпыльэтӄин ытлён апаӈъэвӈытока	
ӄотычгатгъэ ӄымэк левтэ рыйинин ӄымтэн	
ынан рыгымляннэн ӄымтагты ӄэргычьоттот	
ынӄоры школамэлӄая тэнмычьыкаленэн ӄэргычьылӄылен патгыргывакаӈын	
мигчир ӄитпэквъи	
унпэӈэр ӄутгъи вакъосӄыёлгыткынэты ынкъам ӄымтэк тайкыӈӈонэн патгыргын	
кабицкийына чоттагнык нинэчвиӄин ӄэргычьын нынанъомравӄэн замазката ӄэргычьоттык	
ёорэлёым ныкытгынтатыльатӄэн лымынкырилы выёльо нитӄин — тэминӈинэӈэт нинэйылӄинэт	
чоттагнык ынан нэнатвыӄэн кабицкийына ынкъам ытльагты унпэӈэрын тайкыё ынаальэтыым пэлӄынтэтык нэнатвыӄэн рай миӈкыри нымигчирэтӄин кабицкий	
лыгэн нылгиӄитпыльэтӄин ытлён апаӈъэвӈытока	
гэмалӄот кэливытгыр вай гачвэптыма галяк мэгчерагынвэпы рагтыгъэ	
энмэч ымыльо гэплыткулин	
ытлён нэнъатчаӄэн тумгэ — ынпыльэ учителя всеволод ильичынэ	
нутэӈэвытынэ нэнанчайпаватӄэн учитель гакавкавпанма	
ынӄэнат кавкавпаттэ гапатленат мэмылмытӄык	
всеволод ильичынэ аны тэӈу нинэлгыӄинэт ынӄэнат кавкавпаттэ лымӈэым вай нутэӈэвытынэ нылгэнычачьав нэнапатӄэнат	
унпэӈэр ытри всеволод ильич нывэтгавӄэнат	
ыргынан ымнотакэн вагыргын нытвыӄэн	
учитель нымынгынэлёльатӄэн	
ӄачакэната мынга ынан нинэнрыӄин кавкавпат ӄачакэнатаым ӄол нинэнтыӄинэт эвилюкитинлылет нинэгтыӄинэт вачаӄ ынӄоры нэмэ нэнайпатӄэнат еӄаткынык	
ёорэлё вайманатэты авъеткынка нытваӄэн	
ытлён рыпэт аӄалкылыӈ нынъэлӄин ыныкит ныетӄин учитель	
вытку ӄэтыӈоръок ёорэлё всеволод ильичынэ рэрэгъючечӈыгъэ	
всеволод ильич амынпыклассык нинэныгйивэтӄин	
ынпыклассык кэлиткульыт нивӄинэт энмэн математикакэн инэныгйивэтыльын нылгинывичыӄин	
ынӄэната вай ӄэйвитык гэмалӄотына ярак ытлён нылгинунтымъэв нытваӄэн вэнлыги ёорэлё нымачлеӈкамаграӄэн	
ӄол нитӄин нэмыӄэй ныравэтгавӈыӄэн майӈыянвык рээн йыкыргын нинэнвэнтэтӄин ынкъам эвыр ынкы рэӄын ивкэ нинэйпыӄин чама ӈот нылгэчелгыльовӄэн вэлётагнэты	
ӄэтэв вай ванэван микынэ ынӄэн ныльунин	
всеволод ильич ытри гэмалӄот тэленъеп нытумгыльэтӄинэт	
ӄоо вай аӄатвыӈ ипэ иам ытри тумгу нъэлгъэт	
вачаӄым ыныкит эльувылгыткукэ ытри норатваӄэнат ынръам вай нэмӈолыӈоӄэнат	
наӄам вэтгаво тэӈимыръэнут нылгыӄин мыкыӈым авъеткынка нытваӄэнат	
лыгэн ынӈин чеэкэй нывакъотваӄэнат нытааӄоӄэнат ытръэч кытӄонача нывэтгавӄэнат	
вачаӄ вэнлыги ныпаӈъэвӈытоӄэнат	
вай ынӈин нэквэтӄинэт ӄынур ӈот ӄонпы ыргынан рай ръэнут лыгэтаӈычьыгыргын вэтгаво гэлгылин ынкъам чеэкэй рай ръэнут ганръачӈытовлен	
рэсӄивык гэмалӄотына мынгаймэннэн рэмкыльын ынкъам столык ӄача вакъогъэ	
титэ рэквэтгъэ	
субботак	
понедельникык энмэч въэӈык трэпкиргъэ	
ынӄорыым риӈэнэӈэтэ	
всеволод ильич паӈъэвӈытонвы крымкэна санаториягты нынӈивыӄин	
аны колё ораръэт раяагнэн лыгъоравэтльанотайпы крымтагнэты	
мачмыӈапчегты гэмалӄотына ивнин аны севалот палӄынтатръэт антыяатка	
ӄымэлым вай крымтэрка нараномаквыт ынкъам вай пэлӄынтэтык ръэнӄэтгъэ вынэ ӄырым— тэнӈыткугъи всеволод ильич	
вай ӈутку ӈаргынэн нытэӈӄин наройвыӄэн	
вай ӈутку тэнъеп мэӈин гытлёта эвъикэ	
ёорэлёна нэналгэрагтоӈӄэн калеёчгычыкойпы нутэкэликэл ынкы нинэрэльуӈӄин крымтапӄаеквэн вай нъатвынэн виноградынтыӈаквыргын	
ынан нэмэ чит рывэнтэннин йыкыргын ӄынур мэмлычыкойпы йытоо ыннээн ынкъам нэмэ ӄынур ынӄэн ыннээн таӈаӄочеткынка эйпынин йыкыргын	
ыʼмто гынин тайкыё унпэӈэр	
лыгэн ымыльо эккэргин тайкыё тэӈыльу нинэлгыӄин	
вай ымы вэчьым гымнин койӈын наратаӈылынтоолгыгӈын	
ӄэйвэ	
вай ривӈыт	
энмэн иӈӄун рэлку авнанлынтока нитыркын	
ильичынэ кыпчытковты пэнъёлгык гыргоча йыпатытвальын пылвынтынлынтоолгын	
лыгэн ымыльо эккэргин тайкыё тэӈыльу нинэлгыӄин	
вай ымы вэчьым гымнин койӈын наратаӈылынтоолгыгӈын	
ӄэйвэ	
вай ривӈыт	
энмэн иӈӄун рэлку авнанлынтока нитыркын	
ынан гитэсӄыченнин ӄъавал ынкы чит инъэ ӄэргычьын нытваӄэн ынӄорыым иквъи вай аны севалот ыргынан лым нэчимгъун ӄэргычьын тэйкык	
лыгэрак ӄэргычьын нэрэтэйкыӈыркын	
ынӈатал таӈычьыгыргын нэчимгъуэн	
ынӈин ивыплыткук аны лыгэчелгыльоквъэ ынкъам лыгэӄылпэ ӄынур мэмыл ванвычыковты рэсӄычетгъи ралковты	
ытръэч эплегкикыет вытрэтысӄычетгъэт	
аны вай ынӄэн колё пагчеӈгыргын	
ӈан торанымытваркын чукоткак вачаӄ ӄэргычьыльыт лыгэрат ванэван ымы мывалёмынат	
ынан рырыткунинэт кыелпынитти пычегтывагъэ ынкъам ёорэлёна рээн рэгъи ралковты	
чоттагнык ымыльо авъеткынка ныпалёмтэлӄэнат	
кытэӄэй ралкойпы таӈаӄочеткынка рыпэт вай унпэӈэр мачкапчачаквъэ	
кэтэм ынкы ӄолентогъэ всеволод ильич эʼми ынръам ынӄэн мэркычгыргыт тинлылет	
кита ӄылӄырир ӈутку ёорэлёй	
вай рама тынэрэтынэт	
ыʼмто	
аʼмын вэлынкыӄунэйгыт	
кытэӄэй вак таӈалваӈ ӄолентогъэ всеволод ильич ынӈаталым йыӄӄайым	
лыгэн ӄун вай	
кабицкий винрэтгъи	
ынӈатал вэлынкыӄун степан андреевич	
ынӈаталым нытэӈтури	
унпэӈэр капчачатык паагъэ	
ынан коргэты гитэнин ытлыгын	
вачаӄым ынпыначга нинэлгигитэйвыӄин рымъянвыкэн пэтычыӈатгыргын ынкъам таӈванэван ныгитэнин экык	
учитель ӈытогъэ чоттагнэты йымнэнат плекыт ынкъам нэмэ таӈычьатэты иквъи ынӈаталым нытэӈӄин тэйкыткы тумгот	
амыным гэмалӄот вай гыт игыр ӄэргычьыльэгыт — игырым ытръэч тъэркин тайкыёлӄыл танӈыпэнъёлгын тайкыёлӄыл рэнмыт уттыӄымтэн	
ынкъам вай таӈоттыран ратвагъа	
вынэ ынӄэн еп ыяа — матэватэты иквъи гэмалӄот	
ӄэйвэым ӄэглынангэт ыяа	
вамчена рай эйӈэс ивнин энмэн вай морыкы мытлыӈэн оттырат нэрэрэнӈынэт	
энмэн рай калепыӈыл гэпкитлин	
ыннэн оттыран калеткорагты учителеты ӈыраӄым колхозыльэты	
ӄэглынангэт	
ӄэглынангэт севалот ӄэглынангэт	
ымыльэты ройыръын — нутэӈэвыт унпэӈ эр ынкъам ымы винвэӄэй уʼрэвыльын ёорэлё — таӈымыльо таӈычьатэты вэтгавыльэты ныпалёмтэлӄэнат	
вай ынӄэн ванэван ырыкы гэмалӄотына нытвынэн	
ӄэйвитыкым вай колхозык тэленъеп оттырат нытвыӄэнат ынръам энмэн вай энмэч нэрэтыркынэт ыргынан ынӄэн тэӈвытку навалёмын	
ынӄэн ӄэглынангэт мытлыӈэн оттырат морыкагты нэрэрэнӈынэт — нивӄин гэмалӄот	
вамчена кэлинӈивэт гэпкитлин правленияма калевэтгавнэн морыкагты	
ытръэч ынӄэн епэчгин ыяа	
ӈаным сергей лазо нынныльэты колхозеты еп пытӄыкытур ӈыроӄ оттырат нэнатватынат	
эʼмитриым ынӄэнат ярат	
въэӈык пыкиргъи пароход ынкъам ынкы нывилгъи навигация пылыткугъи	
ынӄэнатым ярат въэӈык нэтэйкынэт	
игырым лазольэты ӄутти ярат нэнатватынат	
правительствотаым вай мури имырэӄык нэвинрэтыркынимык	
ымы вай уттэ налпынрыркынэмык ымы чинит ривлыркынинэт ынӄэнат уттыт ӈанӄо	
советкэна властя тэгъеӈу лыӈыркынин иӈӄун лыгъоравэтльат нымэльэв ӄультурамэл лыгэн советъоравэтльамэл нъынымытваркынат	
ынан элеръук лазовыльык ярат нэрэныпкирэнӈынэт	
ынӄэнат уттыт ӈанӄо	
советкэна властя тэгъеӈу лыӈыркынин иӈӄун лыгъоравэтльат нымэльэв ӄультурамэл лыгэн советъоравэтльамэл нъынымытваркынат	
ынан элеръук лазовыльык ярат нэрэныпкирэнӈынэт	
ырыкы вэчьым ӄэглынангэт ярат нэрэрэнӈынэт муриым виин мытръатчаа	
вэчьымым ымы рай епэчгин мурык яралӄылтэ уттыт энӈэкэ	
гэмалӄотына лыгэлнин эккэт ванэван ныгэргэтынэт ынык вэтгавгыпы ынкъам катам ырыкагты иквъи ытръэч ӈот мури ынӄэнагты оттырагты аӄамычвынатыӈ	
ынӄэнат оттырат ӄырым правленияльэты ипэым ынантаӈычьэты колхозыльэты йыльёлӄылтэ	
ынкы эвыр янотӄъогъэ нутэӈэвыт ӄаӄа вай	
мэӈиным мурык колхозык унпэӈэрынэ таӈыӈ мигчирэтыркын	
мачынан ынкы ӄытлильын кэӈъири оттырак нынымытваркын	
аʼмын вай гэмалӄот аʼткэвма вагъэ	
унпэӈэрынэ комсомолбригадак тэленъеп челгылевалытконаӈ нытваӄэн ытри рыпэт ымы комсомольская правдак гэкэлилинэт	
ынръамым иам ынӈин ныӄитпъэв нутэӈэвытынэ оттыран тывыркынэн	
эты ӈан ытлён нэмыӄэй лыгэрайпы раялгынӈыркын	
омакатгырга ынӄэн ратвыгнэн	
лыгэным варата тывыгъет	
унпэӈэрым вынэ еп ныӈинӄин	
ымы уйӈыльин аройыръыкыльэн	
аны тумгытум тэнръэчетгъи ынкъам ынӄэната всеволод ильич рэмыннуӈгъи	
гытым микигыт	
ӄырымэнайгыт ытлыгэгыт	
нутэӈэвыт — ытльа ёорэлё ытленъюӄэй	
вайым ынӄэн ройыръын	
лымэвыр вэтыӄун ӈавтыӈыльылӄыл	
вынэ ынӄэн вэчьым ӄырым нуръэв аʼтчаёлӄыл	
гымнан тэленъеп тыльуркын миӈкы тыӈэӈы — ынкы унпэӈэр миӈкы унпэӈэр — ынкы тыӈэӈы	
ӄэйвэ ынӈин	
ымыльо гымнан тытэнльуркын	
вай эвилюкитинлылетэ	
аны гыт унпэӈэр ынӈэ игыпэткэ	
тыӈэӈы тэӈӈэвысӄэт	
иам игыпэркын	
гэмалӄот лыгэкоргаквъэ иӈӄун элвэльин вэтгаво налгыӈӈоан	
ытлён нычимгъуӄин энмэн вай чиӄӄырым ытлён оттырата ыʼнылпынрын	
ӄэйвитыкым ынӈин танчемгоӈ нытваӄэн	
ытръэч ынӄэн ванэван ныратвыгнэн яральэты	
вайым правленияма таӈамынын энӄэтгъи иӈӄун тывэк оттырат	
ок аʼмыным ынӄэн игыр опопы авнатвыка	
ыныкит вай наратайвыӈыӈоӈынат оттырат ивкэ ӈан ытлён авнатвыка ыʼнынтыгъэн	
ытръэч вай ынӄэнагты аӄамычвынатыӈ вэнлыги унпэӈэр наратвыӈын	
ынкыым вай правленията наракэтъоӈын эʼнӄэтыльын оттыратывак	
ынкъам ӄэглынангэт наракэтъоӈын	
иамым ӄэглын рыялгытавъёлӄыл лыгэрагты эймысӄэтыльын ынпыначгын ынӈэ вай колхозникымкын тэленъеп тэгъеӈыркыт оттырагты ялгытык	
аʼмын вай ёргынпыначгын	
гыт вай тымӈалголяӄ миӈкы рэвъиэ эккэтым	
игыр вай гынык курэ лыгэрак рапэлянӈыты мачыргынан вэлер ӄэргычьыӄая нувичвэтыркынэтэ мачыргынан эвыр вэлер рэръэӈыркыт ынӈин нитыркынэтэ ӄырым мынкимэвыркынэтэ вай эвилюкитинлылетэ	
аны гыт унпэӈэр ынӈэ игыпэткэ	
тыӈэӈы тэӈӈэвысӄэт	
иам игыпэркын	
гэмалӄот лыгэкоргаквъэ иӈӄун элвэльин вэтгаво налгыӈӈоан	
ытлён нычимгъуӄин энмэн вай чиӄӄырым ытлён оттырата ыʼнылпынрын	
ӄэйвитыкым ынӈин танчемгоӈ нытваӄэн	
ытръэч ынӄэн ванэван ныратвыгнэн яральэты	
вайым правленияма таӈамынын энӄэтгъи иӈӄун тывэк оттырат	
ок аʼмыным ынӄэн игыр опопы авнатвыка	
ыныкит вай наратайвыӈыӈоӈынат оттырат ивкэ ӈан ытлён авнатвыка ыʼнынтыгъэн	
ытръэч вай ынӄэнагты аӄамычвынатыӈ вэнлыги унпэӈэр наратвыӈын	
ынкыым вай правленията наракэтъоӈын эʼнӄэтыльын оттыратывак	
ынкъам ӄэглынангэт наракэтъоӈын	
иамым ӄэглын рыялгытавъёлӄыл лыгэрагты эймысӄэтыльын ынпыначгын ынӈэ вай колхозникымкын тэленъеп тэгъеӈыркыт оттырагты ялгытык	
аʼмын вай ёргынпыначгын	
гыт вай тымӈалголяӄ миӈкы рэвъиэ эккэтым	
игыр вай гынык курэ лыгэрак рапэлянӈыты мачыргынан вэлер ӄэргычьыӄая нувичвэтыркынэтэ мачыргынан эвыр вэлер рэръэӈыркыт ынӈин нитыркынэтэ ӄырым мынкимэвыркынэтэ ынӈин атвыка чимгъут гэмалӄотына нэнапалёмтэлӄэн всеволод ильич танӈавэты нэнамӈылёӄэн унпэӈэр ӄэйвэ тыӈэӈэнэ лыги ынин матальылӄылен вичычимгъун	
вай ынӈин чемгъовты ытлён йылӄэтгъи эквэтннэӈу рэмкыльын	
унпэӈэр еп инъэ мэгчерынвэты ӄытгъи ёорэлё — калеткорагты	
гэмалӄот рэгъи ралковты	
ынкы нутэӈэвыт ныӈоймалеӄэн	
ынпыначгын эймэквъи ӄэргычьыӄаеты тэйылигнин ӄэргычьоттот мыркопаконэн ӄэргычьын виврэльэтгъи	
како ӄэвъягыргын	
нутэӈэвытынэ рулвынин кэгрил ӄэргычьыгэӈкы — ыннанвакаӈынвык ӄолевакаӈынвык	
вынэ ванэван ныгтыйгатын гъомрытайкылен	
аны ванэван ынӄэн мытвыан	
ванэван кытыйгэпы ӄэвъягыргын ипэ ӄэргэпы	
ээккин ӄэргыӄэр матчетлёльын номӄэн рэлку нытэӈӄин	
ӈотӄэным нилгыӄин	
ӄынур ӈаргынкэн	
мачынан — эмӄэлелвынэ иквъи нутэӈэвыт — ынан рэкэквъэ	
номӄэн рэлку нытэӈӄин	
ӈотӄэным нилгыӄин	
ӄынур ӈаргынкэн	
мачынан — эмӄэлелвынэ иквъи нутэӈэвыт — ынан рэкэквъэ	
муриым мачморгынан ымы вай ӈаргынойпы аӄальоӈ	
вэчьым ынпыначга ӄырым ыʼнльуэн	
муриым вай ынпыначгыморэ мыкыӈ эвтылягты нытлеммури	
наӄамым ытлён вэнлыги апаака гырголягты ӄэргычьыӄаеты нытлепӄин	
ӄэйвэ наравалёмӈын	
вынэ мачынан ӄырым ынӄэн ӈыркылё лынъёлӄыл	
иамым ӈыркылё лынъёлӄыл	
вынэ ипэ ӄырым	
ӈэвъэнэ амратэвляӈа йытонэнат чоттагнэты айколят	
игыр вай нылгэныгтамъав ӈоймалеркынэн рэлкун	
гэмалӄот гыролмакы лылепыткугъи	
энъыӄэргавъё ымыльо таӈалваӈ ныпэраӄэн	
сталинын портрет йыльё гэмалӄотына капитана нэмыӄэй эргыӈ ӄэргыӈ нъэлгъи	
гэмалӄотына рывайӈаннэн ээк	
ынръам вай тэмпэнинэмил ныӄэргатӄэн	
ынӈаталым аагӄэргыкэн ӄэргыӄэр чегролыӈ энъыӄэргык	
иныкит вай игыр гэмалӄот нанъымӈылёан ыʼмто миӈкыри ӄэргычьыӄай аʼмын вай чамъам нъатвынэн	
ынӄэн ынан еп гэмо	
вай малтаӈыӈ нъэлгъи рэлку наӄам малакавкэгтыӈ	
ытлён вынынтатгъэ ынкъам лылепгъи ӄэргычьэты	
галясӄычатгъэ элгыйъаяӄ	
мэрынрэ тагъэ йъытъулӄэй	
ӄэтыӈокытыйга нымръэтъеквэ нэнанлыплятӄэнат чемыръот	
ӈинӄэе ныпириӄинэт увичвинэӈу нылгыӄинэт	
ымы вай ёорэлё ынӈэ энмэч мытлыӈӄавклассык ныкэлиткуӄин нэмыӄэй нылгигичивэтӄин	
чемыръот нивлыӄинэт ӄутти вай ӄынур четлёлентат окванавыткэльыт	
ёорэлёна ынӄэната лентата илгэннин тумгытум ӄынур ръарӄы тэйкынин ынкъам ӈирэргэри ӈинӄэгти йъэчычегъэт нымръэтъеквэ ёорэлё — гэкэӈыльын тумгытумым ӄораӈы	
вай ӄынур четлёлентат окванавыткэльыт	
ёорэлёна ынӄэната лентата илгэннин тумгытум ӄынур ръарӄы тэйкынин ынкъам ӈирэргэри ӈинӄэгти йъэчычегъэт нымръэтъеквэ ёорэлё — гэкэӈыльын тумгытумым ӄораӈы	
нымнымык мытлыӈэн тороттырат ныянрапэраӄэнат лыгэрамкылыко	
ӈэраноттырак энмэч нынымытваӄэнат ӄуттиым ныплыткуӄинэт	
вай ынӄо кытыйга нэнанлыплятӄэнат чемыръолентат	
мигчир ныӄитпыльэтӄин	
ӄолеракэн чывипыт рэсӄын энмэч гэрэтэмэтлин	
ынкаткынык унпэӈэрынэ бригадайпы аʼачека нынчымӄытурэвӄин толь	
ярачыко кабицкийына ынкъам лым ӈирэргэри ӈинӈэвысӄэтӄэе ныймэӄэнат ӄэргычьоттыт	
ёорэлё ынкъам ынин ӄораӈы амрапаӈъэвӈытоӈа нывилгъэт	
ыргынан тыляма оʼптытъар толытъолтэ нэймитынэт	
ёорэлё эймэквъи ӄэргычьэты ынкъам пынлёнэн кабицкий степан вай ӈотӄэн ръэгынникин нэлгын	
ынӄэн ельой ӄырымэн нэлгын — ярачыкойпы иквъи кабицкий	
вайым рэӄэ ынӄэн толь нытэйкыӄин гымнан таӈгэмо	
ӄырым мытэмъюнтык	
опопы учитель ӄымӈылёгыткы	
вайым	
ынӄэн вай ӄынур ӄикэлитъул — картон	
ынан кита эргатык валентина ивановна мынымӈылёгъан	
ёорэлё мэчгэргэтгъи	
ынан таагнэн тъаетчак толь ынкъам иквъи оʼмрыкыльэн	
нотгытъаетчаӄэн	
опопы вай рэпалга	
вынэ этлы — ӄолентогъэ кабицкий	
ӈотӄэным вай ымы элеты ымы ыʼлеты айылгыкыльэн	
ынӄэн вай оʼптытъача рэтгивиэ	
ӄырым нычимэтын — микынэым расӄыткынык нынчимэвнин	
эченур таӈъылӄапъёлӄыл	
ӈотӄоры матъяал пылыткооттырачыко игыр нынымытваӄэн гаройыръыма гэмалӄот	
ытлён ӄэргычьык ӄача ръавкываннаткынык нывакъотваӄэн (кыванналгын ӈанӄо лыгэрайпы гэрэтлин ынкъам ӈыранвакъосӄыёлгык рээн яракэмэттъо нитӄин)	
ынык ӄача игыр вытку паӈъэвӈытонвэпы турыпкирыльын нывакъотваӄэн всеволод ильич	
ынпыначгыт мэрынрэ нывэтгавӄэнат мыкыӈ авъеткынка нытваӄэнат ныпалёмтэлӄэнат мачвантытытлепы увэройпы ӄочеткынатыльыт	
рай ынкы пэнъёлгык ӄача ныӄитпыльэтӄинэт нутэӈэвыт тыӈэӈы ынкъам ынин тумгытум раиса — полярный станциякэн увильын	
ипэ ныӄитпыльэтӄин раиса нутэӈэвыт ынкъам ынин ӈавматальылӄыл виин еп нытлепӄинэт нывинрэтӄинэт вынэ ӈотӄэн челгыквыпэнъёлгын ӄырымэн тымӈэпэнъёлгын	
вай ӈутку эвычапатгыргын духовкы ӈирэӄ амалваӈ мэйӈэльыт патгыргыт ӈылынтоолгын вэты лыги лынъёлӄыл — титэ айпыёлӄыл титэым рывантатъёлӄыл	
вачаӄым вай ӈотэнпэнъёлгык алваӈ вальын роолӄыл таӈыпатыӈ	
раисана игыр ынӄэн ранкалыровӈынэн	
гэрэтлин ынкъам ӈыранвакъосӄыёлгык рээн яракэмэттъо нитӄин)	
ынык ӄача игыр вытку паӈъэвӈытонвэпы турыпкирыльын нывакъотваӄэн всеволод ильич	
ынпыначгыт мэрынрэ нывэтгавӄэнат мыкыӈ авъеткынка нытваӄэнат ныпалёмтэлӄэнат мачвантытытлепы увэройпы ӄочеткынатыльыт	
рай ынкы пэнъёлгык ӄача ныӄитпыльэтӄинэт нутэӈэвыт тыӈэӈы ынкъам ынин тумгытум раиса — полярный станциякэн увильын	
ипэ ныӄитпыльэтӄин раиса нутэӈэвыт ынкъам ынин ӈавматальылӄыл виин еп нытлепӄинэт нывинрэтӄинэт вынэ ӈотӄэн челгыквыпэнъёлгын ӄырымэн тымӈэпэнъёлгын	
вай ӈутку эвычапатгыргын духовкы ӈирэӄ амалваӈ мэйӈэльыт патгыргыт ӈылынтоолгын вэты лыги лынъёлӄыл — титэ айпыёлӄыл титэым рывантатъёлӄыл	
вачаӄым вай ӈотэнпэнъёлгык алваӈ вальын роолӄыл таӈыпатыӈ	
раисана игыр ынӄэн ранкалыровӈынэн	
пароход лазо нынныльык колхозык ӄача нывилгъи йыпэнинэт ынкы пэляёк кытур въэӈык пууръу ӈыроӄ оттырат ынӄорыым ымы колхозеты эргыръовты рыпкирэннинэт	
мытлыӈэн оттырат таӈыннаны вальыт ымы уттыт челгыквыт толь лыгэн таӈымыльо яаёлӄылтэ рыпэт ымы ӄэргычьоттыт	
ымыльоомаканма гэмальӄот мачынанъыттъыёл гатвылен	
ынкъам вай микынэ ымы лёӈкэтъота рыннин миӈкыри ӈан титэ правленияма гэмальӄотына гатвыленат оттырат	
энмэчым председателя вамчена тывнэн унпэӈэрын бригадэн таӈмэгчератгыргын миӈкыри тэӈвинрэтыркын колхозеты гытамыльын гэмалӄот миӈкыри ынан гыйипыркынин варатэн гаймычьын	
лыгэным ӄынур ӈан гэмалӄотына тэӈмигчирэ танратыӈ ӈанӄо оттырат рытчынинэт	
таӈымыльо колхозыльыт иквъэт иӈӄун вай ӄол оттыран гэмалӄотына нылгынин	
всеволод ильич ӄутгъи ынкъам мэрынрэ ралкоеквэ чайвыткоӈӈогъэ	
этъоӄайӄын рагтык унпэӈэр ынкъам ёорэлё ынкъам ымыльо столык ӄача вакъок ынан ратвыгнэн черноморье рэнльуӈэнӈынинэт фотографият рэйылӈынинэт айвалгыпы ратъёт ӄэвийыръыт (игырым ынӄэнат ӄъавалык иʼнъэчыку нытваӄэнат)	
мэй гэмалӄот — иквъи всеволод ильич — гымнаным вай тэленъеп лыги нинэлгигым вай вэтыӄун гыт таӈоттырак ранымытваа	
аны вайым ванэван лыги	
миӈкыри аны мытаӈытвын	
ытлён нывилгъи миӈкыри ӄун вэтгав нинэлгэлигым ынан математикак инэныгйивэтыльэ унмык атантэнмыкыльо нинэлгыӄин	
вачаӄ лывавык льук таӈвэтгав ытлён ӄэйыӄын вэтгавыӈоэ восӄылыгэрак нынымытваан	
ӄырым ӄонпы ӄынур ръэгынник элвэтиӈэтэ ралковты нырэркыӈ	
эвырым миӈкы сталин ынкы вэтыӄун вагыргын эргыръэтэты рэнъэлы	
ӄулимиӈкы ыʼттъыёл миӈкы яачы вэнлыги рэнъэлы	
вынэ вэтыӄун	
ытлён эймэквъи томгэты ынкъам лылепыткуи ӄэргычьэты	
ымыльэты аӈӄаеквэн танльоӈ	
ӈотӄоры аӈӄагыннэк танъёпатыӈ мэчынкы энмыткынэты авнаёпатка	
рэгитэнэӈэткуэ рэльуӈын рыркы — эвыр ынкы ӄолералковты ӄыркыпчыткогэ	
мэй унпэӈэр ӄъытвыткусӄикви	
ынпыначгыт нытэнӈыткуӄинэт коргэты нытчамыткаввылгыӄэнат	
всеволод ильич ёорэлёна столӄайык ӄача вакъоэ ынкъам гэтаӈӈонэнат турыльыт мытлыӈӄавкласскэнат учебникыт гитэнин столӄайык гыргоча йымэтвальын пэрафотография — журналгыпы йытъё ынкы гэтэйкылин ӄол москвакэн эквыярачгын	
вайым ӈан — иквъи гэмалӄот — гым вай лыгэрак вальэты ӄэргычьыӄаеты тыкэвык	
вай ынӈэ нылгиныппылюӄинэӄэй ыныкит ӈутку рытэнмык тэтэпатгыргын	
чамаым ӄымтэк	
ръэнутым ынӄо рэльуӈын	
вытку вай ыныкит ръагатле рарэӈагаляа	
вэнлыги аны тыкэвык рыпэт вай йылык гыто нинэлгигым	
мэкынаым йылын	
ытлён етгъи ынкъам йынаннэн корынвы ӄэргычьыӄай	
вай гымык ярак трайпанӈыркын нивӄин	
вай торгынан вэнлыги ӄырым яаёлӄыл вэнлыги тури пэтле оттырагты раялгынӈытык	
вай гымнан ынӈин эвилкэ тыйылын	
миӈкыри ӄун ытлён гымнин ратомгын тумгытум	
игыр ынӄэн ӄэргычьыӄай ынык ярак гайпатлен	
гымык эккэтэ нэвинрэтын йыпатык	
мэй севалот гыт миӈкыри чимгъуркын пэтле ымыльо лыгъоравэтльат оттырак ранымытваӈӈоӈыт	
лыгипэтле — мычвынатэты иквъи учитель	
аны вай севалот оʼравэтльагты ӄэргычьын колё яаёлӄыл	
вай гыт чимгъуркын лыги вачаӄым киткит гэмо миӈкыри ӄун гыт еп титэ аӄэргычьыка анымытвака	
миӈкыриым ынӄэн руссильымил тывык	
светлота	
ванэван	
вэнлыгиым игыр гынан чичевын	
вайым ынӈин яагты вальын лыгъоравэтльагты ӄэргычьын	
аӄэргычьыка анымытвака	
миӈкыриым ынӄэн руссильымил тывык	
светлота	
ванэван	
вэнлыгиым игыр гынан чичевын	
вайым ынӈин яагты вальын лыгъоравэтльагты ӄэргычьын	
ынкы вулӄытвик ӈыток гэмалӄотыргыпы всеволод ильич мэрынрэ оʼракалеткорагты эквэтгъи	
нымръэт энмэч тэӈэлейвыльыкэ чама таӈаӄочеткынка	
всеволод ильич тэгрэтгъи ръэтгыпы катам аӈӄачормэты эймэквъи ынкъам палёмтэлыӈонэн эргыкыльэн наӄам таӈапаакыльэн эйычгивыргыргын увпэральын ынкъам чыӄыльычгын ынык рыягнавкы норапэраӄэн лыгъоравэтлаӈӄы	
акватыӈок ярагты учитель таалгылятгъэ	
ынкы нэргыӄэргатӄэн гэмалӄотын тотъяракэн ӄэргычьын	
ынкъам ӄынур вай ынӄэната ӄэрга рырэмыннуӈэвнин учителен льулӄыл	
ӄэргычьын	
с	 рочгыльыт	
эйычгин катам гыткак ӄача иргъи ритӄыевнинэт танӈыягыт чыӄэпъэрыгъэ льолӄылеты	
ынкъам вай ӄынур уйӈэ эйычгикэ — лыгэӄылпэ гынтэвпэлӄынтэтгъи аӈӄагты ӄолеайычгэгэӈэты чыпъэтгъи атчыгъэ	
вынэ ӄырым ӄэнайъогэ пограничникэгыт ӄырым ӄэнайъогэ ӄырым ӄинэльуги	
сергеевына выльинтывэнэӈэтэ маленэн льулӄыл ынкъам нэмэ панэнаръэтъеквэ эквэтгъи	
инэнывичвэвкэ эйычгон кэмаквыргэгыт	
увлилилыльыт эйычгит таӈапаака ныралеӄэнат чыгайаӈӄачормэты	
лыгэн таӈӄонпы эмрынгиитэ	
ыннанпэравыргырга нынтылевӄинэт выквыт кытчыгайыткыната	
ынкы гыргоча яйвачьайӈаръовты ныриӈэмъетӄинэт йъаяӄыт ӄол нитӄинэт нылгичивтылетӄинэт ӄол нитӄинэт нылгиныйыӄъэв ныриӈэсӄычетӄинэт ӄынурым вай найылгавӄэнат айычгэгты	
ытръэч вай ръэпчиӄэӄэгти лявтынэлётковты таӈайылгавка катам айычгэткынык нывакъотваӄэнат	
ръэнутӄэгти ынӄэнат айылгыкыльэнаӄагтэ	
аʼмын вай ӄытлыги ынӄэн пэкычьыт	
манэгокканчелымгык пэгчаткоӈӈоэ илил	
сергеев тыттэтгъи тынопыткынэты ынкъам лыгитэӈгитэнин айычгэткын	
лыгэн вай лымынкыри нэлгыпэраӄэн	
ӄынурым вай найылгавӄэнат айычгэгты	
ытръэч вай ръэпчиӄэӄэгти лявтынэлётковты таӈайылгавка катам айычгэткынык нывакъотваӄэнат	
ръэнутӄэгти ынӄэнат айылгыкыльэнаӄагтэ	
аʼмын вай ӄытлыги ынӄэн пэкычьыт	
манэгокканчелымгык пэгчаткоӈӈоэ илил	
сергеев тыттэтгъи тынопыткынэты ынкъам лыгитэӈгитэнин айычгэткын	
лыгэн вай лымынкыри нэлгыпэраӄэн	
вай вэчьым ныкэръовты ралгэйооръоа	
вайым ымы игыр аӈӄак аʼӄаыʼтвыльатыӈ	
ымыльо колхозкэн ыʼтвыт гынмыеп гэмнуӈэтлинэт	
ытръэч амынан унпэӈэр гаӈэнбригадма епэчгин арагтыкыльэн	
ӄэйвъэм вай унпэӈэр арагтыкыльэн еп этэнйыръэткэ ыʼтвъэт	
энмэч ӈирэӄэвыркын гивиркын ӈутку сергеев ынин ӈутку нымкыӄин тэӈтумгытлыгъоравэтльат	
пытӄылым ӈиныльылыку	
тымӈэтвама ытлён ымы ырык рээн нъытвыткуӄин	
ынан энмэч нымэльэв лыги мыгйооʼльын эʼрвытгыраӈӄаеквэн	
нымкыӄин аӈӄаляйвыльыт ӈутку гараквачаленат	
ӄэйвитык вай еп мыгъёойъэлгын энъэлкыльин вайым ымы элек ӈутку колё ныгтайычгэръоӄэн	
вай ӄыгитэ аныӄун эйычгиръуи аӈӄы	
ныникъэетӄин оʼрарочгыӈӄачайпы ныгтыйгатӄэн	
вынэ вайым вэнлыги унпэӈэр гынмыеп эмнуӈэтыльылӄыл	
игырым ӄэйвитык ымы ыʼтвъэт нэрэтэнйыръэнӈын вэнлыги ынпыначга нэръэйӈэчьивыӈын бригадир	
сергеевына гитэнин аӈӄачормын	
нымнымык энмэч ӄулимиӈкы гъорааканынлявленат калеткорак — ынкы нынымытваӄэн ӈэнъучитель эйӈэс правленияк колхозыльык ярак	
мэтчымче ӈылетгъэт лымӈэ ӈыроӄ ӄэргыӄагтэ ынӄэн погранзаставакэн ӄэргычьыт	
мурыгнутэкин июлькэн ныкиритти урэкыльинэт чама ныӄэргыӄэнат	
еп вай этэӈвусӄыръукэ энмэч нэргыръоӄэн	
вай ынръам игыр гапылмыръолен ынкъам ынӄэната эӄылпэ гутъэквъи	
ынӄэната ярак энмэч оʼраагнынляквъат	
ӈаргыным панэна нытаӈӄэргатӄэн	
ӄынур вай ванэван нывулӄытвин ытръэч мэчтутъэквъи	
мэӈин рай оʼранымгыпы нытэгрэтӄин	
еп ыяайпы сергеевына элкылнин ынпыначгын атык	
мэтэвраплыткотагнэпы лыгэн вай айычгэръотагнэты ынпыначгын мэлэмӄынкэливытгырык ныйопатӄэн аӈӄачормэты	
еп уйӈэ	
еп эвытрэткыльинэт	
аны эпэгчиӈэткэ атэй	
ынан рээнӈыт	
аʼачекыт наройвыӄэнат	
акувчемгъокыльэнат эгъюлкыльинэт	
ытръэч амынан ёргычьэтаройватгыргын	
ӄоо	
вынэ ӈан амаройвыльо эгъюлкэ таӈэвэнэӄляволё аʼӄанъалыӈ	
унпэӈэрым лымынкы эргыпатыркын	
ӄэйвитыкым	
ынпыначгын кытэӄэй выйитвыгъи палёмтэлгъэ ынӄо иквъи	
ӄырымэн	
тывэлёӄъоляк	
вынэ ӄырым ынан ӄляволтэ ынӈин рыгыгаравъёлӄылтэ	
ӄунэче правленияк ытлён нъэйӈэльэтын ӈаным ынӈэ эргыпатыльын	
мэчынкы ымы бригадайпы мытрэгтыӈын	
вынэ вэчьым ӄырым ӄыгтыгыткы	
кытэӄэй анӈэно рэлгыӈыткы ынӄоръым ранпаавӈыткы	
аны вай ытлён нуръэв анӈэно аʼӄалгыӈ вальын	
вайым вэчьым ымы тури ӈиныльу вама унмык ванэван пылмаратгыргэты ӄычимгъутык	
гымым вай ӈэнытвама — алваӈ вагыргын гатвален	
амӈъота нъытвыткумури гытъэтэ	
ӈъогырга ванэван ыʼнымӈылёмык миӈкыри ӈаргынэн варкын лыгэн ӄун вэнлыги нъытвыткумури	
игырым алваӈ вагыргын торвагыргын лыгъоравэтльан ӄырым раквачальылӄыл ыʼтвыткома ванэван мэӈин нымнымык ныгытъэтын ымыльо аʼнӄавытваркыт	
эвыр унпэӈэрынэ чинит увик гыто элгыкэ вэлер тумгыт колхозъытвъат гыто нылгыркынин	
ӄэйвэ	
ӄэйвэ — вэтгыры вагъэ сергеев	
вайым гымнин тылыӄ лымӈэнагъэ ынӄэйына ёргытвъэляволык	
ыныкитым вай лыги нъэлгынин унпэӈэрынэ ытлыгэ миӈкыри вальо ынин экык рэмэйӈэты ӄырым ынӈин нъэтэнынныгнин	
ытлыгэ миӈкыри вальо ынин экык рэмэйӈэты ӄырым ынӈин нъэтэнынныгнин	
сергеевына энмэч лыги ръэнут ынӄэн лыгъоравэтльамэл унпэӈэр	
ок вынэ ӄэглынангэт нытэӈӄин аʼачекэн нынны	
ымы вай сергеевына мачвалёмнэн аӈӄавыргыргылыко тылечьывыргыргын	
ынан йыннин лымгылым палёмтэлыӈоэ	
гитэнэӈэткуи вачаӄ аӈӄак нывытрэтӄинэт панэна амыргынан увэйычгит ынкъам элгыкытракыр	
ынкъам чама эвыр ынкы ӄэргычьын гитэнэӈэкин иле нинэнитӄыевӄин	
тэӈуйӈэ ръэнут эйычгилыку эвытрэтӄыльин — иквъи сергеев	
вачаӄ вай эргыӈ ныпкирӄин выргыргын	
энмэч аӈӄавыргыргык аʼӄанръалявыӈ	
ынкъам вай таӈылгалыӈ нымкыӄин тылечьыт нывыргыргэтӄинэт	
мэӈӄо вай ӄутти тылечьыт ынӈэ аӈӄак ытръэч унпэӈэрын ыʼтвъэт	
ок вай вынэ люрэӄ риӈэнэӈэт	
вынэ ӄырымэнат риӈэнэӈэт	
сергеевына энмэч рай ръэнут эйычгилыку льунин	
ытлён нэмэ гэтанаӈаткоӈӈоэ кэгриле ӄэргычьыт элепы нэнагтаӄэнат	
атыкына сергеев аны ынӈин гэтаӈӈонэн ӄынур вай ынык мачувпэральолӄылык ӄынур выйилгитэнэӈэк танльоӈ ымыльо сергеевына льоо гитэнэӈэтэ	
како вай — мэрынрэ иквъи сергеев	
мургин ӄэйъытвъэт вай	
лымӈэ рай нинъэмэтӄин лыгъитвъэт	
ынкъам вай лымӈэ ӈирэӄ чинит нылеӄинэт тылечьэ	
ытръэч вай аны ръалыгъэтвычгыт	
аны йъарат нылгинымэйыӈӄинэт	
вай гымнан вытку тыльуркынэт	
ӄыгитэ аныӄун атэй вай ӄэйвэ ынӈин вальыт лыгъитвыт лыгъоравэтльак нытваӄэнат	
ынпыначга люӈэймитэ рыннин гитэнэӈ ынан эмлылетэ энмэч льунинэт ыʼтвыӄэгти ӄол итыльыт амэчатыльыт ӄол итыльыт нэмэ вытрэтыльыт айычгэткынык — гэмгэвытрэтык тылеймэвтылельыт	
вынэ ынӄэн ӄырымэнат лыгъоравэтльэн ыʼтвыт — иквъи ынпыначгын	
ынӄэн рочгыльыт	
микынти	
рочгыльыт	
ынӈин вальыт лыгъитвыт амерыкальык айванальык нытваӄэнат	
унпэӈэрынэ вай рэмкыльыт рэтыркынинэт	
сергеев милгэрыткуи энанӄэргавмъамэта	
кыкватвыргыргатэты йынӄэргын гырголятгъэ ынкъам ымыльо гролмакы рыӄэргавнэн	
рыпэт ынпыначгын гэмэччеӈыттэтлин ынӄоым пагчеӈэты гэтаӈӈонэн гырголятыльын йынӄэргын	
тылемэрынрэвэ итгъи ынӄорыым вайӈыӈӈок ытлён ӄэргатысӄычатгъэ ынӄорыым ритлеръуи янрайынӄэрго	
йынӄэргын нэльуэн ымы нымнымык ымы погранзаставак ынкъам ӈэнку аӈӄак — ӄайъытвыткынык ынкъам лыгъэтвыткынык	
аплёратвака аӈӄачормын ӄулитэ йыръэтгъи ӄынур энмыгэӈ йъаяӄа	
ынаныʼттъыёл нымнымгыпы тэгрэтгъэт ӈинӄэгти ынӄоры — майӈыянвыт	
ытлыгыт ӈинъытвыткульин унпэӈэрынэ бригадайпы кэтэм аӈӄачормык нылӄотытваӄэнат пограничникык ӄача етыльык заставайпы	
ванэван мэӈин ымы нывичетын элеты ынкъам эпъэрыткольэты айычгэгты	
ынӈин айычгэнма ныгтыӄэн амноӈатгыргын лыгэным вай ӄантаквык таӈэрыӈ	
вачаӄым вай ымы ӄэйъытвык ымы лыгъитвык — оʼравэтльат ыʼтвыльэнлиткульыт ӄынур гатле рилнилюльын	
ытри нылгэнымльав нъатчаӄэнат чевтайычгэгты ынӄорыым чевтайычгэнма ныӄивримпэӄинэт	
вайым ытри энмэч эмнуӈкы	
вайым игыр танльоӈ — комсомолбригадыльыт таӈымыльо нымэлӄинэт	
эвыр ынкы ымыльорык нагэтайвыӈӈонат рэмкыльыт	
айванальыт мачегыпатэты нылӄотытваӄэнат ырык авэръэпы нытилиӄин мимыл	
ыргынан ныяаӄэнат амалваӈ пэральыт ӄэргоппаӈкат	
лыгэяагты вальыт ынӄэнат уппэӈкэт аӄагнэнма игыр лыгэтанӈавэты ныпэраӄэнат	
погранзаставакэната эрмэтэ нэнанвэтгаатӄэн топыльын мэчынпыльын айванальын	
ынык катам еӄачьомыткынык тинлылет мраӈӄачкэн ӄэргычьын гачгатлен ӈачгыӈӄачкэным гантымӈэвлен	
вэчьым вай ынӄэн ыʼтвыкин этын	
ӈыпэнэӈу ытлён ыʼттъыюлетгъи ынкъам иквъи энмэн вай ынан ранвэтгаанӈыркынэн руссильин этын	
ынӄэн айванальын ынӈин нытопъав гатвален рыпэт вай ыныкит льулӄыл эгитэкэ рытык ӄынур ӈирэӄ оʼравэтльат гэрэлинэт манэгкэрчыковты	
этын	
ынӄэн айванальын ынӈин нытопъав гатвален рыпэт вай ыныкит льулӄыл эгитэкэ рытык ӄынур ӈирэӄ оʼравэтльат гэрэлинэт манэгкэрчыковты	
йилыльу нитӄин инэныгйивэтыльын эйӈэс	
янор ытлён ныйилыльэтӄин руссильэ айванальэты наӄам вай ӄытлыги пыкитльэт мэчынкы нылыгэвэтгавӄэнат	
мачымыльорыкым айванальа лыги лыгэвэтгав	
пыкитльэт ныромавӈыӄэнат ныркыпчыткоӄэнат рэлпэпы мачвэйпы	
вачаӄ вай вэнлыги нытаӈпалёмтэлӄэнат вэтгавыльыт ыʼтвыкин этын ынкъам советкэн офицер	
ытръэч вай ӄол айванальын — мъыӄопӄынпыначгыӄай таӈванэван ныпалёмтэлын вэтгавыльэты	
ытлён илюкэ нылӄотытваӄэн ынкъам вай таӈӄонпы атык нинэгитэйвыӄин	
ытлён нытлепӄин ынӈин таӈапаака ынкъам вай ӄынвэрлылет ыргин рырынгииквъэт	
атыкына вай лыги ынӄэнат лылет оʼраыныкы лылепыльыт оппаӈкагэӈгыпы	
ынръамым вай миӈкы ытри нинэльуӄинэт	
ынкъам вай люур эминичгытэтэ ӄолентогъэ	
какомэй	
какомэй	
ӄэйвэ ынӄэн гыт мылыгроӄ	
ии атык ынӄэн гым	
гымнан гыт гынмыеп тэлкылгыт	
вай тъэр гивиӈит ытри янра вагъат	
вэчьым вай ӄликкин кылгынкэн парол лымэвырым вай ӈирэӄӄликкин	
вайым атык ӈавтыӈтагнэпы ынкъам паатагнэпы мигчирэтык лельутвык джерри	
вынэ вай матчымчаӈ	
ӄэйвэым вай ӈан еп ыʼттыёлкэн ымнотамарав атвака	
ытри тумгу нъэлгъэт ынӈаталым аӄатгэвэма лыгъоравэтльат ынкъам айванальыт ныгытъэтӄинэт	
ымы лыгъоравэтльанотакэн вараттэ ымы рочгыкэн ыннаны ныченувъиткуӄинэт	
ынкыым аʼткэвма рэмкын гэтэйӈэтлин чама вай вилыткульэ гэнӈинвилевлинэт риӄугнэлгыт	
ынкыым вай ытри танӈыӈалӄэквъат тэвыльо джерри амерыкальэты ръавӈыттыляльотвэты	
вайым ынкы тумгу нъэлгъэт	
вайым ӈэнку ымыльэты азиякэн айгысӄыӈӄач лыгэн ратгэмавэты нытваӄэн	
эʼӄу нылгыӄин лыгъоравэтльанотан царькэната выёльа нотачьомыткыно нылгыӄин	
вайым лыгэн этынво ӈутку нитӄинэт амерыкальыт нынмыткоӄэнат ръэвыт эмнуӈгынникыт нытэмъюнъюуӄинэт ынкъам нэнэвнайвыӄэнат айванальыт ынкъам лыгъоравэтльат	
вайым ынӈин вальо инэнтэвыминӈэтыльу гитлин ымы джеррикэн этын	
ынан ӄонпы тэвыльыт нинэймитӄинэт рочгык чымӄыкым лыгъоравэтльанотак иӈӄун ыргынан нымэльэв лыги ымыльо иʼрвытгыркин гычормыт	
этынво ӈутку нитӄинэт амерыкальыт нынмыткоӄэнат ръэвыт эмнуӈгынникыт нытэмъюнъюуӄинэт ынкъам нэнэвнайвыӄэнат айванальыт ынкъам лыгъоравэтльат	
вайым ынӈин вальо инэнтэвыминӈэтыльу гитлин ымы джеррикэн этын	
ынан ӄонпы тэвыльыт нинэймитӄинэт рочгык чымӄыкым лыгъоравэтльанотак иӈӄун ыргынан нымэльэв лыги ымыльо иʼрвытгыркин гычормыт	
ӈыроӄ гивиӈит чеэкэй ытвыльэтгэт ынкы атык ынкъам мылыгроӄ	
ӈыронгэвэӈэт чеэкэй нэнтэвыминӈэтынэт чеэкэй ӄамэтвагъат винрэтвылгыткуэт	
ынӄорыым атык ӈыпэгъи ляльотвэпы ыныкым яачы пэтле ымы мылыгроӄ	
вачаӄым ытри лымӈэ оʼптытъача нырэмкыльэтӄинэт ӄолым нитӄинэт лыгэн аʼтав нырынгииввылгыткукинэт ӄулинымык	
ымъэрвытгыръеквэ ытри нэргыпатӄэнат кынтэльыт айылгыкыльэнат ыʼтвыльэтык ынкъам аны тэӈгырэпыльыт	
нымкыче ытри пэлгырачвыӈгъат ытынвэрэвма чама мыӈэма	
ынӄорыым мараквыргын мгоэ	
лымӈэ оʼптытъар гивиӈит галяк ӄынур армайычгэйӈын великий октябрькэн революциякэн пыкиргъи лыгъоравэтльанотак	
иʼрвытгырык оʼмрыграница нъэлгъи ынкъам вай турыльын чигтурыльын вагыргын мгоэ морыкаӈӄач	
ырыкаӈӄачым вагыргын пэнинэмил нылеӄин	
гымнан гыт гынмыеп тэлкылгыт — нэмэ иквъи мылыгроӄ	
ымыльорык нымык энмэч лыги ӈыроӄ айванальэн ыʼтвыт гайооʼръоленат гынунык	
эйычгитэ нынывичвэвӄинэт ытри ӄынур риӄукэтэ амноӈпэпэӄылгын лыгэн вай нынлыплятӄэнат оʼралыгъоравэтльанотагты	
ӄолым вай ыʼтвъэт авынтылягты мимле йыръатыӈогъэ чимэтгъи ытвынэлгын	
вайым айванальыт энмэч раквачанвэты нычимгъуӄинэт ӄэтэвым вай ытри комсомолбригадӄайъытвэпы нэльунэт	
ынӈэ вай колё аʼткэӈэты нэйычгитӄин вэнлыги вай комсомолтэ винрэтысӄиквъэт	
раквачаӈӈольыт айванальыт ченэтъытвыткынык нэйӈэнэт лыгъитвъэтым эʼмэтэ нэныпкирэтын	
ӈирэӄ ӄутти лыгъитвыт ыргынан чинит пыкиргъэт	
нэйӈэнэт лыгъитвъэтым эʼмэтэ нэныпкирэтын	
ӈирэӄ ӄутти лыгъитвыт ыргынан чинит пыкиргъэт	
айваналыт калеткорак нъэлгъэт	
янор ытри нымачайылгавӄэнат мачайылгавэты ныгитэӄинэт пограничникыт	
ӄэйвэ вай лымалё нэрэлгыӈынэт энмэн ытри эчимгъукэ советаӈӄак нъэлгъэт вай ёота ытри ӈанӄоры рылыпляннэнатʼ	
аʼмын вай ӄолеаӈӄак ыʼтвыткульу ӄэйвэ ӄырым ыʼнылгынэт	
ӄэйвэ нэрэтрилӈынэт — ыныкитым нэрэтрилӈынэт ӄэйвэ ыргин тымъёт рыркат нэрэйылӈынэт	
люрэӄ аʼмын майӈымынгыквын нарагнанӈын иӈӄун нэвинрэтынэт	
пытӄы вай ынӄэнагты ныкапчачатӄэн ыʼтвыкин этын тэпӄэльын — топыльын чимэттинлылельын айванальын	
ытлён нэргъав нэтчывъентоӄэн ыныкит ытлён микынэ руссильэ лымэвыр лыгъоравэтльата нинэгитэӄин ынкъам вэчеты ныӈынваӈэӄэн ыныкит ытлён ванэван микынэ ныгитэнин	
аны колё ӄутырык мыкыӈ ынан нынъэйӈэльэтӄин ынпыначгын мылыгроӄ	
ынан нинэйпыӄин ӄэгриле йыкыргын ынкъам винвэ анӈэнагты нинивӄин ынпыначгын	
таӈавъеткынка ымыльо ынӄэн мылыгроӄына нэнапалёмтэлӄэн ытръэч кытӄонача нытлепӄин тапӄальына ынпыльэ мэрэлылята	
пэтле етгъи пограничникыргэн очоч иквъи энмэн гавэтгавъёлгытколен армагты	
ынкъам эрмэтэ ынӈот гивлин айванальыт ыʼныныткивэтынэт ыʼнынӄамэтвавынат мэлетыкым — ыʼныркыленэт границатагнэты	
тэпӄэльын нытагъенчаткоӄэн ныӄынӈэтӄин оʼптытъача нинэнвэнтэтӄин йыкыргын ӄынур рай ръэнут нэнарамӈылёӈӄэн вачаӄ найылгавӄэн	
ӄынвэр вай иквъи	
тъэтйильыным вай ымыльо ынӄэн	
йилыльэтыльык эйӈэсынэ рээн ымы атык ынкъам ымыльо колхозникыт тэнӈыткуэт	
игырым ымы айванальыт танӈыткоӈӈоат	
вэчьым вай коргаквъат лымэвыр иӈӄун вай тэпӄэльын лыгэтэнантанӈавэты ныпэраӄэн	
ӈэрануврынныльын йыкыргын гэнвэнтэтлин чыӈатыльын ынкъам янратыльын уппэӈкы ӄынур рынныт ныпэраӄэн мачатынватъё лылегылгын гэннутлин рыпэт лылялгын гэйпылин мраӈӄачалылятаым мачынӄувавэты ытлён аӄэргычьыкэтэнлыляйпы нытлепӄин	
вайым ӄынвэр ытлён чинит тэнӈыткуи	
ынкы вай мачматэватэты ытлён иквъи рыгъеватэты ӈачгыӈӄачкэн лылялгын	
люрэӄ вай ымы турык амынгыкватка нынмэлевэтӄинэт	
тэпӄэльын ынкъам лым ӄол айванальын иʼгнэтыльын ыʼтвыткынгыпы пэӈкома ынкъам рэлпатынватыльын больницагты нэнльэтэтынэт	
сергеев энмэч пылыткульын инэнъюк ытри эйӈэс калеткорак пэнъёлгынынляквъат ӄэйвитык вай игыр июль вэнлыги ӈаргын нычыӄэтӄин ныкитэ чама ныгтыйгатӄэн	
чамаым вай рэмкыльыт таӈавэръынкыквавыӈ пэнъёлгык ӄача	
кита вай атык ӄытипъэйӈэги — иквъи эйӈэс	
иамым этипъэйӈэкэ	
атык нытэӈычьэтӄин грэпык аʼмыным вай эʼтки этэӈычьэткыльин грэпык грапӄлявол	
пытӄы вай ыныкит тумгыт рапалёмтэлӈыркыт	
игырым вай пытӄылым атыкына рырынгиивнин тэлеӈкин тумгытум	
вайым ытри мылыгроӄ нымкыче гатэпъайӈарачвыӈленат	
атык иквъи пытӄылым атыкына рырынгиивнин тэлеӈкин тумгытум	
вайым ытри мылыгроӄ нымкыче гатэпъайӈарачвыӈленат	
атык иквъи китъам мылыгроӄ тэлеӈкин вагыргын мынкэтъон	
тылыӄ ӄырэтгын гымнин ярар	
ӄытлыги вай ярар энмэч ӈутку	
тылыӄынэ ӄытлыги гынмыеп гэрэтлин — вэчьым вай ытри эйӈэс вэнвывэтгаквылгыгъат	
ынпыначга ӈычвынатэты нинэгитэӄин экык	
лымӈэ вай тъэрӄэй ыʼлёт рагаляӈыт ынкъам тылыӄ рэпэлӄынтэты ленинградеты	
ӄэйвэ вай яврэна рэеты ӈанӄо	
како колё ыяа ленинградтагнэты	
энмэн рай кылгынча въэӈтагнык	
тылыӄынэ йылнин ытлыгэты ярар ынкъам уттыӄэй эйӈэсынэ — мимле йыръыльын чайкойӈыӄай	
атыкына ритӄыевнин эвъярарналгын рытрунин уттыӄэе ынкъам эвыр ынкы ярарвыргыргын ӄэнтэтгъи калеткорачыкоеквэ	
ынпыначгын тэпъайӈаӈӈоэ	
эвырым вай мэӈин аӈӄак тыляма ӈан ратымӈэвы эӈэрэ наранкэтъовӈын ръэт вай нэрэныгйивэнӈын	
ӄэргонпаӈаръеквэ ръэт моргынан вай мытльуркын ынӄэн вай нымэльэв лыги ӄонпы аӈӄак лейвыльэтльэ	
эвырым вай ныгтыйгатӄэн айпэты йъыйыӄ нытваӄэн авытраткэгты эӈэрыт ӄэргыйъыйъымэл пэральыт миӈкыри вай ынкы итык араквачака вай итык микынэ рэнйэгтэленӈынин гынин ыʼтвъэт ынӄо аӈӄайпы	
уттыӄэй нилюльэтӄин гырэпыльык мынгык ярар пыннэты нывыргыргэтӄин	
нутку вай нынлетӄин пэнъёлгын ӈаргыным панэна нилетӄин ынкъам вай ынӄэн грэп гамгавакъотвальа ӄалялвынэты нытгэлӄин	
ынӈиным вай нычимгъуӄин аӈӄаляйвыльын ёанма — ӄэйыӄын нытипъэйӈэӄин атык — пэӈъивэтыльын ӈан ынкы ӄытъыматык кытыйгэты	
ынкыым вай винрэтыльу мургин ӈан унпэӈэр ӄытгъи йъэчычеи ок ӄэйъытвэ комсомолыльэн бригада	
вайым ынӄэн мургин рырмэн ӈэнъян колхозкэн вай	
эргыръон	
вайым ӈот унпэӈэр мургин ӈиныльын айылгыкыльэн	
рыегтэленнинэт ынан раквачаӈӈольыт вай аӈӄак эӈэрги эльукыльинэт	
этъамым ӈан ӄэглынангэт ынин нынны ӈот унпэӈэр	
эӈэрги эльукыльинэт	
этъамым ӈан ӄэглынангэт ынин нынны ӈот унпэӈэр	
ӈэнбригадир эгыпатэты нырэмыннуӈӄин ынӄорыым нытэрилвыӈӄин ынӄорыым нэмэ нырамынноӈыӈоӄэн	
аны вай ытлён ныгитэйвыӄин ынкъам нынигыпэвӄин	
чама вай ынан мэчьэӄу нинэлгыӄин ынин нынны — унпэӈэр — ынӈэ вай ынин льулӄыл эгтиӈкыльин ынкъам кэргыпыткульын чамаым иквыкыльин	
вэнлыгиым вай ръатгыргын иӈӄун вай атыкына ытлён грэпык тывыркынэн	
аны вай тэӈгырэп	
ынӈаталым нытэӈӄин колхозык эргыръон грэпыльын	
вай вэчьым ымлыгъоравэтльанотаеквэ уйӈэ лымӈэ ынӈин вальын	
игырым вай ярар мылыгроӄына нинэнвыргыргэвӄин — янор гыватковты ынӄоры таӈыӈ	
ынпыначгыным наӄам вай аторымгокыльэн типъэйӈэк нытагъенчаӄэн нычемгъотваӄэн	
вайым тэпъайӈамгогъэ	
рульӄулилын мэчвиврэльэтыльын вачаӄ вэтгавыт нымэлӄинэт таӈкэтъольыт ынкъам вай палёмтэлыльыт пэтле лыгэтаӈпалёмтылыӈоат	
ӄэглынангэт вай мылыгроӄ ӈан титэ тэӈгырэпыльу гатвален ӄэйвитык вай вэчьым кытӄонача ныгрэпӄин	
ынан вай пынныгрэпык нэнатвыӄэн йъаяӄ элгыпэральыӄай йъаяӄ йъота етъатъё гынунык	
ёо вай атыкына евэӄыӈ нэнатвыӄэн	
ынан рулӄулитэ ванэван нынрулылтэвнин кытыйгын ӈаргын выргыргэтыльын ынкъам вай ӄынур ымы кытыйгыаӈӄэн пыннытипъэйӈэн нэнаяаӄэн	
мэрэӄагтэ нытилиӄинэт ынпыначгык пылмылыляйпы	
ванэван мэӈин ыʼнгитээн игыр ынӄэната лылетэ	
вай вэчьым игыр ыргынан нэльуркын ӈан ручевыльын йъаяӄ вакъольын айычгэткынык	
ытлён наркычыткоӄэн айычгэткынык аны вай гыгаргыргын наӄамым аʼӄарэӈаӈ	
вай энмэч айычгэчгын иквэтгъи вайвай мылеркын ынкъам ӄулиэйычгитэ рэйпыгнин ручевыльын йъаяӄ	
йъаяӄ нырэриӈэӈӄин вачаӄ нылвавӄэн	
энмэчым вай гэручевлин элгыпэрарэтльан йъаяӄ ынык гыргоча эйычгин увпэральычгын эйычгиӈ	
люур мылыгроӄ выйитвыгъи эплыплыткукэ типъэйӈэн	
вэчьым аны ӈан гэвйиръэлетлин ынпыначгын	
ытлён тагъенчаӈӈоэ рытрилнин ярар	
мэрэт энмэч нытилиӄинэт льокымъоеквэ ванэван лылек нывиврэльэтынэт	
увпэральычгын эйычгиӈ	
люур мылыгроӄ выйитвыгъи эплыплыткукэ типъэйӈэн	
вэчьым аны ӈан гэвйиръэлетлин ынпыначгын	
ытлён тагъенчаӈӈоэ рытрилнин ярар	
мэрэт энмэч нытилиӄинэт льокымъоеквэ ванэван лылек нывиврэльэтынэт	
гынан вай ипэ ванэван йъаяӄ грэпу ӄылгыгын	
мылыгроӄына лёӈтатлыӈа ытлён рыннин лымэвыр этъым лёӈвалёма рыннин	
ванэван — мылыгроӄына пууръу иквъи ӈинльэн айванальын — ынан ипэ ванэван йъаяӄ грэпу нылгынин	
ынин экык кытур элек гараквачален	
ынкатагнэпы ынпыначгын атванвыка нъэлгъи	
мылыгроӄ иквъи аӈӄак вай гымнин экык гараквачален вай ынӈин ӄынур игыр ёанма	
мурык нымнымык игыр этынво тэпӄэльын ымыльо ӈыроӄ лыгъитвыт ынинэт	
чит ӈыраӄ ӄол кытур гэргэвэтлин	
ынкы вай гымнин экык гатвален	
ытръэчтэгын экык ӄликкин ӈыръо парол гэвэльын	
ынкыым вай ыргин тылечын гэчимэтлин — нымӈылтэлӄэн ӈиныльын айванальын	
читым вай аʼачека ивнин тэпӄэльын энмэн ӄуным вай тылечьын янор ыʼнтэнкэвӈын ынӈин аʼӄалкыӈ	
тэпӄэльыным ванэван ымы ныпалёмтэлын ытръэч вай нъэтйивчитӄин	
ыныкит вай эйычгик ранъав мытляӈӈомык вай ыргин тылечьын нывилгъи	
этыным чинит ачгыта нытваӄэн ӄолеыʼтвыткынык	
вайым ынан ытри аʼматъёлӄылтэ чит ынръам эʼнӄэтгъи люӈъэмэтэ рыннинэт	
аны вай нылгэнайылгыӄэн чинит увик нинэрэнъэгтэленӈыӄин	
лымэвырым вай аʼтав люӈъэмэтэ рыннинэт иӈӄун страхпремия ныпиринин ыʼтвык курэ	
ынкы вай мытлыӈэн ӄляволтэ раквачаат тэпӄэльыным лыгэн ымы эчимгъукыльин	
ытлён эквэтгъи номэты ынкъам ынкы страхпремия пиринин	
нымкыӄин манэт лыгэн вай чегмыкыӈ ынкы пэтылыгъытвык вэчгыргык	
ӈэвъэным гынин нымэлӄин	
вынэ уйӈэ амгымнан тыпэлятык	
ӈыроӄ чит ӈээккэт татваленат — ымыльо въигъэт	
вынэ вай атык айванальыт нымкъэв нывъиткуӄинэт	
вай нытъылыӈоӄэнат — наӄамым рэӄэ рэмэлевӈык	
мэӈӄо манэт эймитык	
ымыым вай атъылыӈока нымкыӄин нывъиӄинэт	
эʼтки вынэ вагыргын ӄонпы варат ныгытъэтӄин	
ныгытъэтӄин	
мылыгроӄ ытръэч ныпыннъэв рэмыннуӈгъи ӈиныльын айванальын иквъи ӄэйвэым мурык ръэмиӈкы варкыт ынӄэнат гаймычьыт	
мургиным гаймычьын — аӈӄагыннэкыт	
игырым вай мурык гынник лыгитъэттывигъи	
вай мурык илирык ӄача ӄулинымык амерыкальа рэӈанаӈвакъон нэтэйкыэн	
риӈэнэӈэт нэтчыӄэначгыт нымайыӈӄэнайӈыт аны колёмэй нывыргыргэтӄинэт	
гынник вай ныгынгэвӄин ынӄоры	
ынӄэната вай ыягты нъытвыткусӄивмури — чымче уйӈэ эгынниккэ	
ӄунэче вай гымнан чинит тыльун амерыкальа риӈэнэӈэткульэ ымыльэты рылымкычгын пэгляръота ӄэгнэвъюунин	
лыгэн вай нувичвэтӄин	
рыркат нэргэвэтӄинэт аны вай аʼмын эʼтки	
муриым этэйӈэткэ нытваморэ ныгытъэнмури	
аны вай ӄыпаагэ инэнйейвэчевык — иквъи мылыгроӄ	
кита ӈан ӄытвы атык миӈкыри гыт нымытваркын	
гэнэнэнэйгыт	
ии гэнэнэнэйгым	
атыкына рамынноӈэты гитэнин тылыӄ	
эквыаачек ӄэргычьык ӄача сергеевына ынкъам эйӈэсынэ рээн вакъотвальын нэмыӄэй рэмыннуӈгъи	
ынӄэн гынин экык — чичеквъи мылыгроӄ	
гымнан еп ӄэйъытвык нинэгитэйгым ытлён — вай ӄынур ӈан титэ гымнан ынин льулӄыл нинэльуйгым	
ынкъам вай ынӄэната гымнан гыт эӄылпэ тэлкылгыт атык	
еп вай аӈӄак гыт эккэтэ гымыкагты нанкэтъоквыт	
мылыгроӄ эюгьи	
ытлён нывэннэтӄин наӄам вай ваннатгыргык рээн ынин тэлеӈкин тумгытум тагнымытваркын	
вай аʼмын гыт атык палӄанма гакоргавӄавэгыт	
вайым игыр гынин экык ӄынур гыт мури кынмал мэгчеранма ынкы мэркычгыргын джеррик	
ытръэч вай нымытвагыргын ынин вэчьым таӈыӈ мурык вальын	
вай тури вэчьым нымэльэв аӈъока нынымытваторэ	
ыныкит вай экык рэнагляты ытлыгэты ымы чимгъутэ армагырга ынкъам ӄэргылылята — ынӈаталым тэӈивинильу ытлён ритгъэ	
тылыӄ вэчьым таӈтэвыльо нъитын — иквъи атык	
стахановыльо нъитгъэн — иквъи унпэӈэр	
ӄэглынангэт — иквъи атык — ытръэч вай тылыӄ ванэван мурык рээн нынымытваан	
ытлён нырэгъючечӈыӄин ленинградык ытлён студент ӈанӄоры ытлён кытэӄэй гэмигчирэтысӄивлин пэтле рэквэтгъэ	
ынан нинэгитэӄин мургин колхозкэн мэгчератгыргын гаймычьын мургин трудоднит	
гаймычьыгъёлыльо ритгъэ	
ленинградык варкын вай ынӈин вальын калеткоран — экономический отделениено нылгыӄин	
вайым гъытвыткулин ытлён тумык рээн	
гыт вай ымы москвак гатвайгыт	
ии — эккэк пууръу иквъи атык ынкъам эӄылпэ авъеткынка нъэлгъи малйъарат ытлён калготкэркын эккэтэ	
вачаӄ вай рэмкыльык лылегйит — ванэван	
вынэ ванэван эмэккэтэ ытлён игыр ныкоргычьатын	
игыр ӈан ытлён ӄынур ымыльэты советӄэн варат вэтгавыркын рамкыльэты ынкъам ытлён иквъи морык колхозгыпы ӈирэӄ аʼачек ленинградык кэлиткуркыт	
ыннэн аʼачек ынкъам ыннэн ӈэвысӄэт	
вай мурык учителен чакыгэт — ынпыначга рыгйивэннин эйӈэс	
лымӈэ вай ӈирэргэри хабаровскык ныкэлиткуӄинэт	
ымы вай гым — иквъи унпэӈэр — председателя яврэна энэнатвыэ тыӈэвынво калетконвы хабаровскагты	
эргатык инъэ айванальыт рагтынвы тэнмавыӈоат	
энмэч вай эргыръоӈӈок гапаален кытыйгатык наӄамым панэна нэйычгитӄын	
вайым ымы ыныкит аймыёчгычыко рыкамагравык мимыл — ӄээӄын этымгэвкэ нитӄин	
ӈуткуым аӈӄак вынэ мыкыӈ мимыл эӄылпэ аӄатымгавыӈ	
айванальыт гатаӈпаӈъэвӈытоленат ытри нэвинрэтынэт тэнкэвӈык ыʼтвынэлгын	
ымыльо энмэч етъаӈ	
выргыргэтгъэт тылечьыт	
ӈыроӄ лыгъитвыт ынкъам ырык рээн тылельын ӄэйъытвъэт мачаркычытковты иичгэтгъэт аӈӄачормэпы	
ыяа вай ытри энмэч аӈӄаӄ ынкъам атыкына энмэч мэткиит нинэльуӄин мыӄувувикӄэй мылыгроӄ	
ытръэч ӈан илгылевтынкылвэтыльын тэпӄэльын ӄонпы нывытрэтӄин	
аӈӄачормык ынпыначгык ӄача нылӄотытваӄэнат тылыӄ ынкъам сергеев	
тылыӄ иквъи эквэтгъэт амерыкальыт	
пэлӄынтэтгъэт — чемгъотвагты иквъи атык	
лыгэн вай ӄликкин мынгыткэн парол ӈирэӄӄлигмил гивимил яал нымытваркыт	
пытӄылым аʼӄаӈ	
сергеев нытлепӄин оʼраӈӄагты	
ванэван вытратыльэты лыгъэтвэты ипэым рымагтэты ӈан уʼрэӈэнри миӈкы амерыкан	
ынкъам вай ынан ӄынур нинэльуӄин ипэ ванэван иʼрвытгыргык рочыӈкэн амерыкакэн рытавэмэнӈатъё кыгмин ванэван айванальэн чематйарат ипэым эквыпэральыт гудзонӄоймак эквыярачгыт гаймычьыльэн вэлыткорачгыт	
ынкъам вай ынкы нынкалыровӄэнат имыръэнэлгыт котъёттэ кыгмик тэпӄальынгыпы	
айванальэным лыгъитвыт энмэч чекыяа	
ӈыроӄ лыгикиткит вытрыльыт амэчатыткольыӄагтэ аӈӄаӄ увпэракагтэ	
с	 кытэӄэй нинэтрилӄин ынӄоры нэмэ нэнанпылгытравӄэн	
ынӄэн кытыйгын	
вачаӄ тэгрыӈэнэ ванэван нылгэлнин	
ытлён энмэч риӈэнэӈэчыку нывакъотваӄэн тытыл айпэты кытыйгын ванэван ныгаляан рэӈанаӈчыковты	
рыпэт ымы аэровокзалыткынык вальэпы элгывэтгавъёлгэпы тэгмэткиит эʼйӈэвыргыргыт таӈвалёмыӈ	
тэгрыӈэ риӈэмъеркын хабаровскагты	
ынӄэн аны микынэ авытрыкэкагрэлчыӈа рыпылгытравыркынэн рэӈанаӈвакъонвыкэн въэй	
кытэӄэй нинэтрилӄин ынӄоры нэмэ нэнанпылгытравӄэн	
ынӄэн кытыйгын	
вачаӄ тэгрыӈэнэ ванэван нылгэлнин	
ытлён энмэч риӈэнэӈэчыку нывакъотваӄэн тытыл айпэты кытыйгын ванэван ныгаляан рэӈанаӈчыковты	
рыпэт ымы аэровокзалыткынык вальэпы элгывэтгавъёлгэпы тэгмэткиит эʼйӈэвыргыргыт таӈвалёмыӈ	
эрмэтэ ӄычекытвальыт матъяал нъэлыйгу рыннинэт	
ытри игыр эвытрыкыльинэт	
ӄэргычьэпы танльоӈ ытръэч майӈыкытыйгыкагрэля рыпылгытравъё вытэчгытрывъаглыӈын	
вай въаглыӈын оʼраяалегты эквэтгъи аны вай йыӄыӈ лыгийъэчычегъи	
мытриӈэмык — иквъи топыльын риӈэтылельын тэгрыӈэнэ ыʼттъыёча вакъотвальын	
игыр тэгрыӈэнэ чинит льуркынин риӈэнэӈ энмэч янратгъэ нотасӄэпы	
въаглыӈын ныйъэчычеӄин эвыча вэчьым вай ӈэранметрмэл	
вынэ вэчьым ӈыронметрмэл иквэльу	
пиӈкукым энмэч айылгыгыргын	
пытӄы гырголягты гырголягты	
пытӄылым гырголягты	
тэгрыӈэ рыпэт выйиръэлетгъи	
вачаӄ таӈванэван ныкэлирээн	
лыгэн таӈванэван мыкэлирээк — эмӄэлелвынэ нивӄин ӈинӈэвысӄэт	
вай йынрына тырэкэлиӈын энмэн ӈот таӈванэван мыкэлирээк	
ымы ванэван нанӈэлёан	
лыгъэтвыткынык ымы лыгикиткит айычгэнма анӈэлёгыргын майыӈкы	
вынэ ӈотӄэн лыгъитвык чекалваӈ вальын	
ӄынур вэчьым ӄавъелёолгын	
нэмыӄэй чекалваӈ	
вынэ вай таӈъаӄантэнмыӈ ынӄэн мыркогыргын йъачычагыргын чекгыргол вагыргын	
риӈэнэӈ тыляӈӈоэ	
ӈаанӄэн ӈан ръараӄай	
ӄэйвэ вай ынӄэн аэровокзалкэн яраӈы	
ярак ӄача нылӄотытваӄэнат оʼравэтльат нылевалыткоӄэнат	
ынкы нэмыӄэй тэгрыӈэнин ытлыгын наӄам вай ытлён ӄолеоʼравэтльалыко аӄальоӈ	
вай ынан ванэван игыр ытлыгын нычимгъунин ынӄэната тэгрыӈэ мачӈыркылятгъэ ытлыгэым вэчьым ытлён ӄонпы чимгъуу лыӈыркынин	
ымы вай акватыӈок люнтэӈуквэтэ рыннин ынпыначгын	
вай тумгыт окванма риӈэнэӈэк вакъойго нэнтынэт	
мэчынкы виин авнагагчавка итык ынръам вай ӈотӄэйына топыоʼравэтльата нэнангаляӈатӄэн ыʼттъыёлягты наӄам тыттатъёлгыӄай нычьувыӄин	
тэгрыӈэнэ ванэван нырэнкимэвӈынин ытлён	
вынэым акавкэгыргын — вай ытлён еп ӈээккэӄэй топыоʼравэтльаным лыплявтыльын аройвыльын	
ынӄэната тэгрыӈэнэ лыгэӄылпэ уквэннин ынпыльын мэмыл ынкъам кытгынтыттатгъэ таттатъёлгыеквэ	
лымӈэ ӄунэче каврагъэ риӈэнэӈ рэӈанаӈвакъонвык гыргоча нэмэ вытрэтгъи аэровокзальяраӈы галясӄычатгъат энмэч лыгимыӄытвильыт ӄычекытвальыт	
эвычаым энмэч ӄырымэн рэӈанаӈвакъокэн вэтгысӄын ипъэм рай ръайынрыт — элгывытэчгытрыльыт чама вытэчгытрычетлёльыт	
легли на курс — иквъи топыльын ӄлявол	
тэгрыӈэнэ тэӈвытку ынӄэн вэтгав валёмнэн	
ытлён нъымӄупӄэтӄин иамым легли	
вай ымыльо риӈэмъетыльыт ванэван натчьатынат риӈэнэӈэткульын ынкъам ынин винрэттумгыт нэмыӄэй ванэван ныйылӄэтынэт	
нъымӄупӄэтӄин иамым легли	
вай ымыльо риӈэмъетыльыт ванэван натчьатынат риӈэнэӈэткульын ынкъам ынин винрэттумгыт нэмыӄэй ванэван ныйылӄэтынэт	
топыльа гитэнин мынгылеӈыткочьын	
вынэ вай ванэван эмлиӈыткучьын ныгитэнин — лиӈыткучьык ӄача ынкы кампыс	
рыгйивэтык рылгэ кампыс ынкъам ыʼттъыёлягты рыпэтгавэты мынгылгын ытлён иквъи оʼрайвачыӈӄачагты мытлеркын	
катам оʼрайвачыӈӄачагты	
ии — рэмыннуӈгъи тэгрыӈэ — пэтле рэльэленръуэ	
ӄэтыӈокым галгат айвалеты ныриӈэӄинэт омнотагты	
ынӈаталым таӈычьыгыргын галгано итык	
игырым вай тэгрыӈэнэ чичевнин тылетумгин тывъё катам оʼрайвалеты хабаровскатагнэты варкын эвытрыкыльин ръэт гырголята выенаӈӄаеквэ риӈэнэӈэткульэ рыгырголявнэн риӈэнэӈ гырулмыи рэӈанаӈвакъонвык гыргоча ынӄорыым айвачыӈӄачагты эквэтгъи — ӄынур вай рытрилнин риӈэнэӈ ынкы ръэтыткынык	
рытрилнин ынкъам игыр мачынан ныриӈэмъетыркын ынкы ръэтъеквэ ӄонпы ыʼттъыёлягты	
легли на курс — эмӄэлелвынэ иквъи тэгрыӈэ	
ынан энмэч ванэван ынӄэн вэтгав тэнӈу нылгынин	
пууръу вай ынкы рай ръэнут нылгинытэӈӄин нинэлгэлӄин рай ръэнут эмриӈэнэӈэткульин	
тэгрыӈэнэ эмӄэлелвынэ ынӄэн нэнатвыӄэн ынкъам вай ӄынур риӈэнэӈэткульу нитӄин	
эвырым вай ванэван риӈэнэӈэткульу ипэым гыюлыльу риӈэтылельу нымкыче риӈэтэ лейвыльу	
люур риӈэнэӈэчыку вусӄыръуи ӈаргын ръэнут ымы аӄальоӈ ӄэргычьыт рай рэӄэ элгычеръыпэральа эйпынинэт	
вынэ вай ръэнут ынӄэн	
вачаӄ ынык ыʼттъыёча вакъотвальын топыльын ӄлявол энмэч нытъирэткуӄин	
ытлён ӄутынэ ӈачгыӈӄач ӄэргычьык ӄача вакъотвальа татлыгнэн ынӄэн йыӈэт	
мури йыӈачыковты мытрэмык	
кытэӄэй наӄам вак риӈэнэӈчыку ӄэргаквъэ риӈэнэӈ йыӈачыкойпы ӈытогъэ ӄэргычьык рымагты нэмэ энъыӄэргыӄэр	
вай кэтэм ынӈин нытваӄэн ыныкит поезд нотасӄычыкойпы нынтоӄэн — иквъи нэмэ ӄол тылетумгытум	
ынӄо нэмэ нытаӈӄэргавӄэн поезд ӈагчыкойпы нынтоӄэн — ӈаргыновты	
гым тэнъепэчгин пылвынтыръэта элекэ — иквъи тэгрыӈэ	
эвычаым ӈэгти рай ръэвээм ӄынур рыратъё ӄэлпэрлента ӈэглыку ныпыльыльэтӄин	
ытръэч вай ӄулимиӈкы нотасӄыткынык увчеръыпэрат	
ынӄэн йъыт игырым ынӄэн тэгрыӈэнэ нинэчичевӄин	
гэмгэ йыӈэк мыраӈӄач танльоӈ нотасӄыеквэ выйилвыйлти	
риӈэнэӈ йъык гыргоча нылеӄин тэгрыӈэ риӈэмъеркын хабаровскагты	
ӄупӄыльыӄэй таӈъымпэральын ӄонъачгынкылассык кэлиткульын ӈээккэӄэй нычейвыткуӄин амноӈъеквэ нытыӈэчьыпрыӄин	
наӄам уйӈэ мынгык тыӈэчьыт ытръэч ныӄиӄин россекнига флора севера	
ӈэнку страницак вытгыр ӈээккэӄэе нинэтрилӄинэт пыръёттэ тыӈэчьыт	
ынкы уйӈэ эмӈирэюну ыннаны вальыт — амалваӈвальыт эмыннэнъюну	
ӈээккэӄэй иʼмпык ынин увкыттэлкин чьомыткынтэ въэйык нытруӄинэт	
ӈээккэӄэе нинэльуӄин ынан таӈпэрачьын тыӈэчьыӄэй нинэпрыӄин гавытвынма нэнарылгыӄэнат пойгычьыӄагтэ ынкъам иӈӄун авнанватка ныпылмэръэв рыпылгытравыплыткок нэнаёӄэн книгачыко	
ынӄэным ӈээккэӄэй тэгрыӈэ гынниӈӈыттыльин мэмылын ӈээкык	
ытлён ныкэлиткуӄин въэӈык мынгыткэнаклассыльык калеткорак	
паӈъэвыӈытонвыым ныетӄин ытлыгэты колхозеты эргыръон	
ытлён уйӈыльин ытльакыльэн	
еп тэгрыӈэ нылгиныппыльэв вама ынин ытльа гэвъилин	
вачаӄым гытлыгэ ынӈин ытри нытумгыльэтӄинэт рыпэт вай вэчьым ванэван ынӈин ынин кэлиткутумгыт ытлыгык рээн нытумгыльэтынэт	
тэгрыӈэнэ пылыткома ӈыраӄав класс ырык нымнымык ытръэч торымгошкола гатвален ӈыранкылассыльын	
ӄэтэв вай ырыкы кынтагты кэтэм ӈэнку гивик школа ӈэръамытлыӈкылассыльо гэтчылин	
ӈыроӄ гивит галяк оʼптытъар кэлиткульэ нэплыткуэн ӈэръамытлыӈкылассыльын калеткоран	
тэгрыӈэ ӄутырык тумгык рээн ынан таӈычьо кэлиткульу гитлин	
гэтчылин	
ӈыроӄ гивит галяк оʼптытъар кэлиткульэ нэплыткуэн ӈэръамытлыӈкылассыльын калеткоран	
тэгрыӈэ ӄутырык тумгык рээн ынан таӈычьо кэлиткульу гитлин	
ытлён рымагтэты нырэкэлиткуӈӄин ынкъам мэмылына въэӈэты ытлён рэквэтэвнин	
амӈырооткласстагнэпы ынан ботаника лыгитэӈу рытчынин	
аны вай имырэӄык чегмайыӈкы ынан тыӈэчьин вагыргын пэгчиӈу нинэлгыӄин	
ытлён ӈиныльык натуралистык кружокык старостано нэльуэн	
ымы вай айгысӄыльаляӈэнма ынан нинэнумэкэвӄинэт тыӈэчьыт	
паӈъэвӈытоылё кэлиткутумгык рээн тэгыльанма ытлён нэквэтӄин ӄаавээнвэты ынкъам ӄората рыгыткоёйпы ыʼлчыкойпы нинэгичиӄин ватап	
кружокык инэнтылевыльэ ӈавучителя мария феоктистовнана нымкыче нэнатвыӄэн калеткольэты уʼрэтнутэнут	
ытлён гъурэтлин мыкумкыльык брянский областык	
рыпэт ымы ынин майӈатвакаӈынвын нымным гыргоча умкыгынритыльу нылгыӄин	
ӈыронӄачакэнак нымнымык ӄача лыгивылтумкуум нымнымыкым гамгарак гыролмакы нывытэчгытрыпэраӄэнат варэвычьысадыт	
мария феоктистовнана тывма умкывыргыргын ынин лылет лыгэчемгъотвагты нынъэлӄинэт	
ынан нинэгитэӄин чьэчеӈэ калейвыё ӄэргычьын ынкъам ынык рээн чьэчеӈкэлит нэнагэтаӈӈоӄэнат тэгрыӈэнэ	
тэгрыӈэнэ нинэльуӄинэт уттыт ытръэч кинок чама журналкартинкак ынкъам вай игыр ӄынур чьэчеӈъылетыльын умкуум ынык рыягнавкы нытваӄэн	
ӄэргычьыкым рымагтыкэн выялвыргыргын ӄынур рай умкин выргыргын тэнъепэчгин ынан авалёмкэё	
элекым паӈъэвӈытонвы рагтык ынык вычготтычанляк книгак ынкъам эвиръык рээн нытваӄэнат мачмынгыткэн тыӈаӈӈольыт мэйъулет	
ытлыгэ винрэннин ытлён тэйкык ӈирэӄ ченлет йыръэннинэт нутэсӄэ улювнинэт ӈэнку мэйъулет ынкъам ранмычыӈкы аӄагнэӈӄач ченлет рытрилнинэт	
вулӄытвик чама ӈаргынэн пылматвама мэмылына нэнанатвыӄэн ынӄэн огород	
аны вай ынӈин ӄэтпыльатыӈогъэ рыпэт амынан гыепыӈонэнат мэйъулет нинимлыттъыӄинэт ваамгыпы ныпылмэръэв (вайым ынӈин гивлин тэгрыӈэ) нинэнчимытвэтӄин нутэсӄын	
вытэчгытрывъайӄагтэ амӄынъычо майыӈкы нынъэлӄинэт	
мэмыл ныкачьаравкэн ратомгытым ниничгытэтӄинэт	
вай ынӈин тэӈвытку гыннэӈӈыттыколхозык эргыръон гэнтыӈэвлин огородтыӈачьын	
ныпылмэръэв (вайым ынӈин гивлин тэгрыӈэ) нинэнчимытвэтӄин нутэсӄын	
вытэчгытрывъайӄагтэ амӄынъычо майыӈкы нынъэлӄинэт	
мэмыл ныкачьаравкэн ратомгытым ниничгытэтӄинэт	
вай ынӈин тэӈвытку гыннэӈӈыттыколхозык эргыръон гэнтыӈэвлин огородтыӈачьын	
ынкы элек тэгрыӈэ таӈымъылёӈэт амноӈъеквэ нычейвыткуӄин нытыӈэчьыгичиӄин	
еп въэӈык мария феоктистовнана рыгйивэтыгйит гэтэйкылин элеӈиткин ӈиныльин натуралистэн мигчиркин тэнмычьын	
тэгрыӈэнэ нылгиныӄитпъэв ынӄэн тэнмычьын нинэнкуврэтэвӄин	
ынан нинэлӄырирӄинэт тыӈэчьыт ӈайгыточгыеквэ ваамчормыеквэ ӈайыткынэты ныттэтӄин чекыяагты амноӈэты нылӄытӄин	
ынан нинэгичиӄинэт витъыт ынкъам уунъыт эӈэӈтыӈэчьыт эйгысӄыкинэт мылячмычольыт тыӈэчьыт	
вай гамгъоравэтльан микынэ эйгысӄыкин нутэнут ыннаны вальо этыӈэчьыкыльу нинэлгыӄин алван нъачемгъоӈӈогъан ыныкит ынкы тэгрыӈэнэ рээн амноӈъеквэ нъэчейвыткуэн	
вайым ынкы элек аʼткэвма гатвален ытлыгин гитэнэӈ	
ынпыначгык мэмылына гатвален ӄонпы ынан рыкалготкэвъё гитэнэӈ	
вай мылячмычольыт тыӈэчьыт румэкэвыплыткук тэгрыӈэнэ рэнумэкэвӈынинэт лыгъоравэтльааӈӄакэн мыргот	
аны вай ынӄэнагты галгэкачьаравлен ынин тэленъепкин тумгытум йынрын ваӈӄыттамэнӈыльэн гэмавъенэн экык	
ытри лыгъэтвыӄайыткынык эквэтгъэт аӈӄачормынолгата тэгрыӈэнэ гэнлейвылин ытлыгин гитэнэӈ ытлён вай нычимгъуӄин мимлычыку эмлылетэ аʼӄальоӈ мыргот	
наӄам кэтэм турэквэтык ынӄэн научный экспедиция ӈиныльэ натуралиста томгэты тывма миӈкыри вальыт имыръэнутэт варкыт мыргок люур вай лыгъитвъэт аркычыткоэ	
тэгрыӈэ инэнрэтысӄычетгъи ыʼтвынолыӈкы рынрыёым гитэнэӈ рэрэннин мэмлычыковты	
йынрын ытри тэгрыӈэ чыпъэтыльэтгъэт ӄэвъяӈӈотагнэты	
ымы вай августык ынаномычьатъылё лыгъоравэтльааӈӄак ытръэч амыргынан умӄэт альэӄатык нытэӈычьэтӄинэт	
чамаым вай чыпъанма ӄымэк нэтрилгъэн ыʼтвъэт энмэч вай эйычгитэ гэниичгэвлин — мэткиит альэӄата найъоан	
вайым вытку вулӄытвик ытри рагтыгъат — галгэӄэвъяӈӈоленат гитӄыевлинэт уйӈыльинэт амыргокыльэнат ынкъам эгитэнэӈэкэ	
вынэ ӈаным гитэнэӈ аны лыгэӄылгэлёгыргын	
вытку вулӄытвик ытри рагтыгъат — галгэӄэвъяӈӈоленат гитӄыевлинэт уйӈыльинэт амыргокыльэнат ынкъам эгитэнэӈэкэ	
вынэ ӈаным гитэнэӈ аны лыгэӄылгэлёгыргын	
ӄэтэв вай ытлыгын уйӈэ ярак ытлён правленияк омакатынвык нытваӄэн	
тэгрыӈэнэ малейвынэн гылгын омаквъэ кыкватавэръэпыгъэ	
миӈкыри аны вай тывык ытлыгэты рытымӈэвъё гитэнэӈ	
игырым ӈирэӄ гивит галяк рэӈатыляма хабаровскагты тэгрыӈэнэ кэтъома ынӄэн рэмыннуӈыркын	
ӈаным ӈэнку вулӄытвик ытлён аӄатанӈыткоӈ нытваӄэн	
аʼтчак лывавык ытлыгын тэгрыӈэ ратомгэты ӄытгъи — ваӈӄыттамэнӈыльэты гэмавъена	
ынкы таӈымыльо нунтымъэв нытваӄэн мэгчерчемгъотвальа ваӈӄыттамэнӈыльа рыпэт ымы люӈльутэ рыннин итӄыевыльын йынрын рыпэт ымы лёӈымӈылёта рыннин иам йынрын элвэльинэтэ авэръэпыӈӈоэ	
ынӈаталым таӈамалваӈ нычимгъуӄинэт ынкы капчачавыльыт тэгрыӈэ ытри йынрын	
вынэым мыкыӈ аны нылгайылгавӄэнат миӈкыри авнатвыка рытык мэмылына рытымӈэвъё гитэнэӈ	
янор чит тэгрыӈэ рэгынтэвӈыгъи еп эплыткукэ каникулыт въэӈэты	
йынрыным нивӄин мынгынтэвмык нотагты чычаткэнагты ӄолеӄорагынрэтколхозык нымытвальэты въэӈык эӄылпэ нэрэльумык эмнуӈкыым таӈатчыӈ	
ымыльо ынкэнат чимгъут лёӈоратвальыт йъарат аны ёргэты вальыт вайым эвыр ынкы ытлыгэ чеэкэй нъэчимгъунинэт рытымӈэвъё гитэнэӈ ынкъам тымӈэвыльын ӈээкык лыгэн гынтаквырга наратвыӈынат	
ярак пэлятык ынкъам тымӈэтвальо рапэраӈык	
вайым ӄырым пэтле рытымӈэвъё ныльунин гэтанаӈъёчгын пэнинэк ныймэтваӄэн — мэӈӄъом ныльунин энмэн эйыръыкыльин	
вынэым ынӄэн ымы эʼтки	
ӈирэчеӈыроча гэвэты рэткивы	
ынӄорыым вэнлыги тывъёлӄыл ӄымэлым ытлыгэ мэӈин рай тульыльу рэлгыгнин — вынэ ынӄэн пытӄылым аʼӄаӈ	
ӄынвэрым тэгрыӈэнэ вэтгычемгъонэн ымыльо тывык ытлыгэты	
йынрына чит гэмавъе йилюткульу лыӈыркынин вачаӄ ынӄэн тэгрыӈэнэ эʼнӄу лыгнин чинит энарач — чинитым мачынан ыʼнъэйӈэльэтын	
ытлыгын янор рыпэт лёӈлымалява итгъи	
гэтанаӈъёчгэты ӄытгъи рывэнтэннин тэӈгитэнин ӄынур вай гитэнэӈ миӈкы ӄъавалык таӈатчыӈ	
ынӄоры эймэквъи тагрыӈана ынкъам пынлёнэн иам тэргатыркын ӈээккэй	
мачынан аны гымнин лылет еп ныӄэргыӄэнат	
гымнан ымы эгитэнэӈэкэ ынкы тырэльуӈын гынник микынэ ӄырым ымы ръэнут ныльунин	
гынаным ӈан ӄонпы нинэнлейвигыт	
ӄэглынангэт ӈээккэй	
вынэым вай рыпэравынвы калготкэнвы	
ӈотым ымы ынпыначгыт ӄол нитӄинэт ӄынур ӈинӄэйӄэгти нытваӄэнат	
вай ыныкит ӄэглынангэт тывык гымнан гитэнэӈ ытръэч кытӄонача нэнаяайгым	
ыʼтвыткомаым энмэч кимэвӄэву нитӄин	
вайым гынниӈӈытысӄивык вэтыӄун ытръэч яаёлӄылтэ рыляйвыёлӄылтэ	
тэгрыӈэнэым нинэчичевӄин — ынӄэн пычеӈиркынин ынкъам ынӄэната пыткылым мыкыӈ нытилиръуӄинэт мэрэт	
аны атэргатка ӈээккэй — нытъивъэв ивнин мэмылына	
ытръэч пэчгыян ынкъам анӈэнаян рытымӈэвъёгты нытэргатӄэнат	
вайым амӈылёка тэймитгъэн	
иӈӄун опопы янот нъэнамӈылён	
вачаӄ вай мури чеэкэй вальыморэ гым — гынинэйгым ытлыгигым гытым — гымнинэйгыт ӈээккэйгыт	
ынкъам имыръэнут ымыльо мургин чеэкэй яаёлӄыл	
ынӄэната вай гынан чиниткин гитэнэӈ рытымӈэвын тэгрыӈэй	
вынэ ӈыркычгыргын ынӄэн тэрго лыӈык	
попы ӄытвыгын ръамыргот торгынан нинэлӄыриртури	
ынкъам ынан пагчеӈэты тэгрыӈэнин пыӈылтэл палёмтэлыӈонэн ӄытлыги вай мыргойпы нытэйкыӄин иод ынкъам бром ӄутти мыргот ынан таӈычьык калейнотасӄынтаӈытватык ныяаӄэнат	
игырым тэгрыӈэ чичеквъи вай мэмылына ытлён пынлёркынэн иӈӄун гитэнэӈ эвнэчимгъукэ нынтыркынин	
ӄэйвитык ратгэмавӈэн люрэӄ ӄэглынангэт ытлён пагчеӈатыӈогъэ ынкъам ванэван унмык гитэнэӈ ӄылгилю нылгынин	
ытлён аны эпичгыкыльин	
ытръэч гыёлятгыргэты ытлён ныпичгыӄин	
ынкъам вай ынӄэната вэчьым ымы ынин ӈээкык гэнаглятлен	
тэгрыӈэнэ ӄэтъонэн миӈкыри ынӄэн гитэнэӈ ытлыгык нъэлгъи	
ытлёным ӈан ынкы еп мъыӈээккэӄэю нытваӄэн	
ытлён вэчьым мынгытгэвэльо гатвален лымэвыр мынгыткэн ыннэн парол гивильу	
ынкы рай нымнымэты гэпкитлин учёный ынан нинэнумэкэвӄинэт варатэн грэпыт ынкъам лымӈылтэ	
ытлён мэмылына нэнӈивыэн миӈкыри ӄун нымнымык мэмыл ынан таӈычьо пыӈылтэлыльо нылгыӄин	
ымволӄытвэӈэт палёмтэлык ынкъам ымыльэты тетрадь кэлийвык учёный иквъи аны гымнан тэленъеп ванэван ынӈин вальын таӈпыӈылтэлыльын мыльуэн	
ӄэглынангэт гыт эргыпатыркын	
вачаӄ вай ымыльо гынин тывъё ипэ фольклоро аʼӄалгыӈ	
ынӄэнат вай ипэ пыӈылтэлтэ ӄырымэнат лымӈылтэ	
ынӄэн таӈычьыгыргыт гыныкайпы нымытвагыргэпы пыӈылтэ	
ӄол итыркыным нылгинытэӈъэв чиниткинэмил тывыркынат ӄутти руссильэпы литературайпы	
вай гынан тывыркынат пыӈылтэлтэ гоголын горькийын	
гымнаным гынан чинит чемгъотайкыё тыравалёмӈыркын	
лымэвыр томыкайпы валёмъё тымӈалголяӄ	
ипэӄун вэты фольклоро ынӄэн итыльылӄыл чинит варата рытомгавъёно	
вынэ вай талымӈылӈык гым эгъюлеткыльигым — тэнӈыткугъи мэмыл	
ынӄэнатым россекнигакэнат пыӈылтэлтэ ратомга лыгэпагчеӈэты ныпалёмтэлӄэнат миӈкыри ӄун ынӄэнат нипӄинэт пыӈылтэлтэ лыгъоравэтльамэлым еп тъэркин книгат	
лымӈылтэым	
ынан лымӈылтэ ынкъам грэпыт ӄолеярак равалёмӈынат	
эргатык кынмал мынылӄыт ынпыначгэты атыкына	
ытлён ынан чинит нытэгрэмӈыӄин ӄырым лым ымморыгнотаеквэ таӈыӈ вальын гырапӄылявол ӄыльугын	
учёный киквъи	
иӈӄун эвнэнэкэвкивкэ авынральыт ытлён чит чоттагнык атчьатыркын	
мэмылына ытлён ивнин вайым ынӈот нитӄинэт лыгъоравэтльат ыныкит гыныкы етгъи рэмкыльын гытым уйӈэ уттыкэ ӄынчимэв утту оргоор иӈӄун рэмкыльын номавын эвырым уйӈэ ымы орвыка — яракэн ӄол ульив увинтинэӈу ӄынчимэв	
вынэ чамъам гыт чоттагнык рэйылӄэтгъэ	
яракэн ӄол ульив увинтинэӈу ӄынчимэв	
вынэ чамъам гыт чоттагнык рэйылӄэтгъэ	
тэгрыӈэнэ рэлку айколяннэн рэмкыльын	
ынан айколё рыраннэн умӄэнэлгын	
ынӄэным умӄы мэмылына пытӄыкытур ганмылен	
рэмкыльын атчьатгъэ ынкъам рай ръакнигы калевэтгавыӈонэн	
мэмылына пынлёнэн ръакнига ынӄэн ынкъам рэмкыльэ татлыӈык пууръу калевэтгавыӈонэн оʼраӈ	
ынӄэн ӄытлыги некрасовын стихыт	
тэгрыӈэнэ ытри мэмыл лыгитэӈу нэлгынэт ынӄэнат стихыт	
ытри вай ынӈин пагчеӈэты ныпалёмтэлӄэнат нымкыче пытӄыкалевэтгавыйго нынтыӄин рыпэт акватыӈок учёныя йылнин ырыкы книгы	
мэмылына эʼнӄу люӈылгэ рыннин	
ытлён иквъи	
эвыр вай ораляйвыма рылеивыркын ынӄэн книгы этъым аны ӈан лыгитэӈу лыӈыркын	
пууръу ынан учёныйына рыӄэвивнин умӄэнэлгын	
аны вэлынкыӄун — иквъи учёный	
вайым ынӈин мэмыл гитэнэӈэльу нъэлгъи	
ынӄэн гитэнэӈ ынан нэнаяаӄэн тэгрыӈэ мыргоэнаертагнэты	
ӄэйвитык ынӄэн мыргоэнаергыргын гэплыткулин альэӄатыльатык чьымимлык лыгъоравэтльаӈӄак вэнлыги тэгрыӈэ панэна ныпэгчиӈэтӄин тыӈачьэты	
ӈирэӄ гивит галяат ӈээккэӄэе нымэльэв пылыткунин школа энмэч ынин рагъёчачӈыё ванэван ботаникано ипэым агробиологияно нылгыӄин	
наӄам пэнинэмил ынан мэчынкы нъурэнчичьэтыркынинэт ромакавъёттэ тыӈэчьыт нъатвыркынэнат садыт тэнъеп ынан чинит альокэёт нъэчимгъуркынинэт смородина ынкъам клубника тыӈэльылӄылти ынкы вакаӈынвык миӈкы тыӈэркыт епэчгин амыргынан рыттыт челгоонъыт эйгысӄуунъыт	
тэгрыӈэ вэтыӄун кэлиткусӄивыльылӄыл институтэты	
ынӈин нивӄинэт учителыт ӈэнрилы нытэгъеӈӄин нэмыӄэй тэгрыӈэ эʼптэым ынӈин нивӄин ынпыльын мэмыл — ӄэйвитык ынӈэ нылгэглёӄэн ӈааккагты	
хабаровск вынэ энмэч ӄырымэн въэӈ	
въэӈгыпы тэгрыӈэ ныетӄин ӈирэче ыннэн гивик — элек каникулык ынкъам льэлеӈкы	
лымӈэым ӄунэче льэлеӈкы мэмылына нэнаёпатӄэн ӈээкык	
игырым ытръэч элек ӄунэче ыннэн гивик рарагтыркын тэгрыӈэ	
льэлеӈкин каникулыт урэкыльинэт	
хабаровскайпы аӄапкэрыӈ	
ымы вай кэлинӈивыт ӈыроча ораӈ рэлеркыниӈыт	
ӄэйвитык вай атыкын экык пыткы ыяа нырэгъючечӈыӄин — ленинградык	
вачаӄым атыкын ынпыӈэв еп ныегтэлӄин ынкъам ӄутти нэнэнэт ынык рээн нымытваркыт	
мэмылыным тэӈытръэч амынан ӈээкык	
элек ӄунэче ыннэн гивик рарагтыркын тэгрыӈэ	
льэлеӈкин каникулыт урэкыльинэт	
хабаровскайпы аӄапкэрыӈ	
ымы вай кэлинӈивыт ӈыроча ораӈ рэлеркыниӈыт	
ӄэйвитык вай атыкын экык пыткы ыяа нырэгъючечӈыӄин — ленинградык	
вачаӄым атыкын ынпыӈэв еп ныегтэлӄин ынкъам ӄутти нэнэнэт ынык рээн нымытваркыт	
мэмылыным тэӈытръэч амынан ӈээкык	
вачаӄ мэмылына ванэван ныръарэгнэн ӈээкык	
пууръу вай	
мачынан нырэгъючечӈыркын мачынан лыги нытчынин ымыльо агъёляткэё мэмылына мачынан ыныкагты нывэнтынэт ымыльо ръэттэ тэленъеп айпытвальыт лыгъоравэтльагты	
ытчая нутэӈэвытынэ акватыӈок мэмылмытӄык ыпаннэнат кавкавпаттэ	
тэгрыӈэ акватыӈок етык энмэч кавкавпаттэ гантэнмавленат ынйивэ гэмалӄотына ныпылмэръэв гытамманэгытъоля рычымкэннинэт гыргочаым тэнуйгытъуле иӈӄун ръэнут эвнэнмытӄынръэчумкэвкэ ченлечыку	
аны кыкэ иам ынӈин мыкэльын	
кавкав тыляма ӄырым итчыӄэву нитын — чемгъовты иквъи гэмалӄот — эвыр ыннанъылёӈэтэты эквэтыркын ӈэръамытлыӈъылёмэл ӄытаӄъагэ	
эвырым аӈӄаеквэ тылеркын ӈирэче мыкыӈ ӄытаӄъаркын — нэмыӄэй иквъи нутэӈэвыт	
ӄэймит тэгрыӈэй гынан вай тэӈу нинэлгигыт ынӄэнат кавкавпаттэ	
ымы мэмылына тэӈу нинэлгыӄинэт	
тури ыяагты эквэтыркынитык тыляма рэнуӈыткы	
аӈӄаеквэ мури ытръэч въэӈтагнэты мытрэлеэ	
ытлыгэ ытръэч въэӈтагнэты гым ринэркылеэ	
ынӄорыым риӈэнэӈэтэ ринэнэквэтэквъэ	
ынӄэн иӈӄун медаль гымнан тыпириэн	
ынан ынӄэн тэленъеп энатваннэн	
риӈэнэӈэтэ	
ыныкит вай вайӈыльа туарына лыги нъэлгынин энмэн вай ынин тэгрыӈэ рэрэгъючечӈысӄивы хабаровскагты	
чамаым вай гырголята рэквэтгъэ риӈэнэӈэтэ	
ынӄэната ымы гэмалӄот тэгрыӈэ ынкъам нутэӈэвыт нэчичевын ынкэкин риӈэкин чимгъуйыръын	
вайым ытри энмэч ынӄэнагты кэквъэт ымы рыпэт ынпыначгыт тылекэвэ итгъэт	
кылгынкэным гивиӈит яал еп ягталма туар ынӄэн вай ытръэч лымӈылык таӈытвыӈ	
ынӈатал вэчьым туарына пэгчиӈу нъэлгынин ӈээкык	
чама вай ынӈатал колё корго нъэлгынин чычеткин ӈээкык	
джугджур ӈэгйиквик	
хабаровскык вэтыӄун ытлыгэты гитэнэӈ тырэркурӈын — эмӄэлелвынэ иквъи тэгрыӈэ ынкъам ынӄэната чимгъутэ ӄынур рыӄэргавнэн ынин льулӄыл	
тэгрыӈэнэ люур вай чичевнин чимгъут ынӈытэӄ вэтгыльо эргыльо вальыт авынвагты ръэчетыркыт пылмэты нъэлыркыт ӄынур вай йыӈэчыку нъэлыркыт	
элкымъятэты ымы ӈан нытваӄэн	
этъым вай риӈэмъетэ ытлён рильэннин ынкъам ытлён тъэраткоӈӈоэ	
вай ынан гым энанэнагляквъэ — эмӄэлелвынэ иквъи тэгрыӈэ гэтама ынык ыʼттъыёча вакъотвальын топыльын тылетумгытум	
гымнаным ӄонпы ымыльо гынрыру лынъёлӄыл	
ӄымэлым ынантаӈычьыгыргын вама тырэйылӄэты	
топыльын тылетумгытум вэчьым ӈан географ	
лымэвыр геолог	
вэчьым ӈан экспедицияк игыр варкын	
миӈкыръим ӄун мынгык лиӈыткучьык ачгыта кампыс	
чамаым ӈан йылма рыляйвыёт ченлет ынан йылнин ытръэч мэйӈымэнигъинъэн ӈырантанйыръаткарманыльын	
лыплявтыльын ынин льулӄыл кувчемгъовты чама онтымэты нытваӄэн	
ытлён геологиякэн профессор — вэтгычемгъоэ тэгрыӈэ	
рай лыгимэйӈывитльэн нотагаймычьын	
манэпылвынтын мытӄымыт лымэвыр апатитыт	
ытлён ныгагчьав москвагты нэтвээн тывынвы ынӄэн пыӈыл правительствогты	
игырым ытлён ванэван вэчьым нытъирэткуэн ипэым чимгъуркынин тывъёлӄыл пыӈыл	
нотагаймычьын	
манэпылвынтын мытӄымыт лымэвыр апатитыт	
ытлён ныгагчьав москвагты нэтвээн тывынвы ынӄэн пыӈыл правительствогты	
игырым ытлён ванэван вэчьым нытъирэткуэн ипэым чимгъуркынин тывъёлӄыл пыӈыл	
ӄэйвитыкым ынӄэн тылетумгытум ымы ӄырым геолого ипэым инженеротараӈыльо таӈэтыӈ лымэвыр бухгалтероревизоро въэӈэты эквэтыльу эмрэнчичьэнӈэ рай ръафинотчёт	
вачаӄым тэгрыӈэ эмӄэлелвынэ энмэч нинэвинрэтӄин чимгъук совет министрэты пыӈыл — вай ынӈин нъивын тэгрыӈэ ынык вакаӈынвык вак	
вэймэну лынъёторэ тумгытури министрторэ	
аны вай тылгэкоргычьаркын гым иӈӄун тытвыркын торыкагты майӈыльоо винрэтыльылӄыл гаймычьавык мургин родинакэн ӄолеыяанотанот льуплыткук ынӄэн нотасӄыгаймычьын	
вэчьым рай игыр лым ӄутти нотасӄыгаймычьыт варкыт ӈэнку районык	
ытри вэтыӄун льоолӄылтэ ынкъам вэтыӄун мытрэльуӈынэт	
ӈэнку нутэн мигчитльэлӄылти энмэч игыр нырэгъючечӈыӄинэт	
гымык рээн гэриӈэмъетлин ыннэн лыгиӈинӈэвысӄэт	
ытлён нырэгъючечӈысӄивӄин… тэгрыӈэнэ рыпэт рытгэваннэн энмэн вай ытлён ипэ агробиологияльо ванэван геологияльо ныринӈыэн	
ӄуттиым тылетумгыт тэгрыӈэнэ мэчлыги	
ытри ынан лыги рытчынинэт еп аэровокзалык аʼтчама риӈэнэӈ	
ытръэч вай ытлён катам акватыӈок пыкиргъи	
тылямаым мытӄытыёма ытлён кытэӄэй чейвыткуи амрамылявӈа ынӄо выквыткынык вакъоэ йытонэн кэликэл ынкъам рай ръэнут калеӈӈонэн риӈэнэӈэткульэ акватыӈок айӈавтагнэты риӈэтылельыт	
лыгэным вай тэгрыӈэнэ люӈэлкыле ипэ мэӈин ынӄэн топыльын тылетумгытум	
ӈирэӄ главсевморпутык мигчирэтыльыт командировкайпы нырагтытыляӄэнат	
ӄол вай — эргыпатыльын риӈэнэӈэткульын герой советкэн союзкэн чекыяагты риӈэмъетык эргыпатыльын ымнотагты тэгрыӈэ еп мъыӈээккэӄэю вама	
игырым ытлён энмэч мэчынпыльын мэйӈэрмэну нитӄин	
ынныконсервазаводкэн стахановыльын рэнтыгыргын ынныпромышленностык тэгмигчитльэк омакатынвэты нылеӄин	
союзпушнинакэн уполномоченный — мачьыръылыляоравэтльаӄай чинит ӄынур ятъёлӄай вай ӄынур ванэван гыргол ипъэм ченэтмэгчервакаӈынвык нытваӄэн	
ынан майӈычетлёгылгыкалеёчгычыкойпы нэнагтойвыӄэнат кэлинчымкэтти нинэнчичьэтӄинэт цифракалейвыёттэ кэлитъулти оʼмчелгыкалетконаӈата ныкэлиткуӄин	
крайисполкомык президиумык вальын ынкъам крайгазеткэн кэлимигчитльэн нэмыӄэй рай вэчьым нымкыче риӈэлейвыльыт	
ытри нычьумэткуӄинэт	
тэгрыӈэнэ тэӈвытку льуркынинэт ынӈин вальыт чьумэт чьоматкоёлгык пууръу — манэёчгывытрын гэлгыльыма ынкъам гувыльыма гаквадратӄайма чьумэт нывычгыӄэнат пластмассайпы тайкыёт ынкъам вай ытри чьумэткульэ нынвытгиӈэвӄинэт квадратӄайык патгыргэты	
чьумэткульыт галгэгаймавленат рыпэт ымы ванэван эʼмпытвак ныпаанат таӈванэван ӄэргычьэты нытлепынэт	
аʼмыным вай ымы тэгрыӈэ энмэч урэриӈэмъетыркын	
ынан йытонэн калеёчгыӄагчыкойпы книга ынкъам чит ракалевэтгавӈыркын	
вачаӄ таӈылвавыркын ӄынур вай ӄэргычьа ӈан ӄонпы лылет тиӈуйвыркынинэт ынкыым рай ӄонпы вытрэтыркын ынӈатал таӈамалваӈ вальын таӈпэральын имыръэнут	
ыныкит риӈэнэӈ киткинуӄэй ӈачгэты наркычатӄэн тэгрыӈэнэ чьумэткульык эмпытвальык левтык гыргочата нинэльуӄин ӄэлпэратыльын аӈӄаткын	
ытръэч ӄунэче ынан льунин аӈӄаеквэ тылельын пароход наӄам таӈӄонпы — эмӄынэйычгитэ тэркыӄэлпэратыльын орааӈӄаткын	
мыраӈӄачым тэгрыӈэнэ ӄэргычьык ӄача рымагты — ӈэгти ӈэгти ӈэйымкын	
иквыӈэгйиквин армапэральыт ыʼлетыльыт ӈайыткынтэ эквыӈайыткынкэн вэтгысӄыт	
ӄэйвэ ынӄэн ӄырымэн оймэконкэн ӈэгйиквин	
вынэ ӄырымэн	
оймэконкэн ӈэгйиквин гынмыеп мытрэӈагаляан	
топыльа тылетумгэ ӄынвэрым рывэнтэннинэт лылет	
тэгрыӈэнэ эвыр ынӄэн раяагнэн	
вай эвычагты лылямма — иквъи ытлён — ӄынур вай ӄырымэн лыгинутэнут ипэым вай нутэкэликэл	
ӄыгитэгыткы аныӄун ӄынур нутэкэлик	
ӄэглынангэт	
ии	
пытӄылым гыргол рэӈатыляма нутэсӄын майыӈкы нутэкэлимил ныпэраӄэн	
игыр вай эви ванэван чекгырголята мынриӈэмъенмык	
игыр	
тысяч метрыт	
вай лыгэн километр нотасӄытагнэты	
ии — ӄун	
гытым ӈан вэчьым вытку риӈэтылеркын	
тэӈвытку	
вай ынӈин тыгтыпэраркын	
вынэ аны этлы	
лыгэн ӄынур вай мачьаӄальоӈ	
ӄэглынангэтым нутэкэлимил гырголяйпы нутэсӄын пэраркын	
вай нутэкэликэл еп риӈэнэӈэк чекъыттъыёл гантомгавлен	
ынкъам вай нутэкэликэл ӄэглынангэт пэраркын ӄынур гырголяйпы гэтаё нутэсӄын	
ынӈаталым ынӄэн гымык чимгъугйит таӈычьыгыргын	
ӄэглынангэт— географ	
вай ытлён таӈванэван ынӈин нычимгъуэн эвма энмэн вай гырголяйпы нутэсӄын нутэкэлимил пэраркын	
тэгрыӈэ нэмэ лыляпыткоӈӈоэ ӄэргычьэты	
ӈутку ӈэгти гынмылкинэк алваӈ вальыт	
уввытэчгытрыпэральыт ынӄэн вытэгчытрыпэран авэтгыкыльэн ынӄэн ӄырымэн ипэ ӈэйин пэрагыргын	
ынӄэн ӈан майыӈкы рай ӄынур рэӄиничгытгынникин мэйӈыӈэлвыл ӈайгыточгык нэвииӄин	
вынэ ынӄэн ӄэйвэ уввытэчгытрыпэрамкын тагрыӈана рай иам эюльыльу ныпэраӄэн	
умкуум	
ивкэ вай ӄиникви — пынлёнэн ынан топыльын тылетумгытум — ӄэйвэ ынӄэн ӄырымэн умкуум	
умкуум	
ынӄэным ипэ ӈэйкин умкуум	
умкыкыльин эмнуӈйиквин тэленъеп мытгаляан	
умкыт	
лыгиумкуум	
ынӈаталым тэленъеп ынан нинэрэльуӈӄин умкуум	
ынык уʼрэтнымык лыгэрак ачгыта энмэч оʼптытъар оттырат	
рырытковты ынӄэнат ярат парохода нэрэтынэт — мыкыӈ мытлыӈӄылеккэнак уттыт ыннанпароходыткынык	
нымръэтнолгата нытвэтчатваӄэнат уттынпыт ынкаткынык кытыйга рыӄавъелъёвъёттэ ныймэтваӄэнат электроораакӄагтэ	
уттынпыт — ынӄэн ымы уттыт гэмгэуттуутым чит эюльыутту гытлин — чит нынӈэӄин нывытэчгытрыпэраӄэн рытлыт кытыйга нэнанкамагравӄэнат ӄынурым ӈан уттытумгыт винвэ нэнанвэтгаатӄэнат	
тэгрыӈэнэ нымкъэв ынӄэн нэнакалевэтгавӄэн нинэгитэйвыӄинэт уттыт картинак	
ыныкит вай таӈымыльо уттыт мурык нымык вальыт — нычимгъуӄин тэгрыӈэ еп ӄонъачгынкылассык калеткома — люур нъэюнэт нъэлӄутынэт вытвыта нъавэръэпынат	
вэчьым аны ӈан ымыльыомкоом нъатваана рыӄавъелъёвъёттэ ныймэтваӄэнат электроораакӄагтэ	
уттынпыт — ынӄэн ымы уттыт гэмгэуттуутым чит эюльыутту гытлин — чит нынӈэӄин нывытэчгытрыпэраӄэн рытлыт кытыйга нэнанкамагравӄэнат ӄынурым ӈан уттытумгыт винвэ нэнанвэтгаатӄэнат	
тэгрыӈэнэ нымкъэв ынӄэн нэнакалевэтгавӄэн нинэгитэйвыӄинэт уттыт картинак	
ыныкит вай таӈымыльо уттыт мурык нымык вальыт — нычимгъуӄин тэгрыӈэ еп ӄонъачгынкылассык калеткома — люур нъэюнэт нъэлӄутынэт вытвыта нъавэръэпынат	
вэчьым аны ӈан ымыльыомкоом нъатваана ӄэтыӈок эйычгитэ нымкъэв нынноматӄэнат аӈӄачормэты мэйӈуттыт	
вачаӄ уйӈыльинэт авытвыткыльэнат рытлыт гэмчеткулинэт вачаӄ вай панэна маляётвальыт	
тэгрыӈэнэ нылгинуръэв нинэгитэӄинэт ынӄэнат номыльыт аӈӄайпы уттыт лыгэн вай мэмылына лымэвыр рай ӄутынэ микынэ тынылвэнаӈаткотагнэты ынӄоры оргоор лымэвыр тэвэнаӈ эмрэтэйкыӈэ	
игырым вай тэгрыӈэ умкылӄык гыргочата риӈэмъетыркын	
умкывыргыргын — нычимгъуӄин тэгрыӈэ — аны миӈкыри рай вальын	
ӄынур эты выялвыргыргын лымэвыр эйычгивыргыргын	
этъым лымэвыр ӈан ӄынур риӈэнэӈтылечьывыргыргын	
ытлён вэтгычемгъоэ лыгэн вай пыкиринэӈу хабаровскак ынкъам институтык нъэлыплыткук вэтыӄун чымчаомкэты рэлӄытгъэ	
лымэвыр рэквэтгъэ эвыр умкуум ыяа ратваа	
рэтэйылигнинэт рылгэ эюльыльыт уттыт рэгитэгнинэт оʼракытыйгэты рытле левалыткольыт рапалёмтэлӈынэнат выргыргэтыльыт	
ынан чит пынлёркынэн тылетумгытум ӄэйвэ варкыт умкыт хабаровскак ӄача ынръам вай ытлён энмэч гилкымъетлин	
тъирэткуркын лымэвыр элкымъятэты чимгъуркын иӈӄун авнанваӈэлтавка	
вынэым вэнлыги ӄырым ытлён пынлёльатык рываӈэлтавъёлӄыл	
авынральоӈэты таӈымыльо рэӈатыляма вай тылетумгэ нэныгъевын тэгрыӈэ энмэч ыныкит риӈэнэӈ вакъоэ хабаровскак	
акватыӈок таӈымныкэрэт тэгрыӈэнэ ганвэтгаатлен въэӈкэн тумгытум	
ырык тэгрыӈэ ытри мэмыл гэнвитлинэт	
атэ ӄулирэлку ныйылӄэтӄин тумгыӄэгтиым катам эргыръотагнэты люнйылӄэтэ	
ынӄэната чама акватыӈота льоойвыёта рэӈатыляма рыпэӈъивэннин тэгрыӈэ	
въэӈкэн тумгытум	
ырык тэгрыӈэ ытри мэмыл гэнвитлинэт	
атэ ӄулирэлку ныйылӄэтӄин тумгыӄэгтиым катам эргыръотагнэты люнйылӄэтэ	
ынӄэната чама акватыӈота льоойвыёта рэӈатыляма рыпэӈъивэннин тэгрыӈэ	
ӄырым рымагтэты мынриӈэмык — иквъи топыльын тылетумгытум рыема тэгрыӈэ рэлпэпы	
тэгрыӈэ ӈытогъэ рэӈанаӈчыкойпы	
лыгэн тэӈвусӄымчыку ӄынур льэлеӈкы	
лыгъоравэтльанотак августык ымы эмгынунныкитэ ванэван ынӈин нывусӄэвын	
тылетумгык рээн ытлён вэтгысӄыеквэ ӄэргыаэровокзалеты эквэтгъи	
ӈэнрилы ымы ыргин кимиттъык нэрэтынэт	
амын ӈот риӈэпкиртык тумгытури	
мытлыӈэн минутат галяк автобус рэпкиргъэ	
тургиным вай юрий николаевич ковльоргоор ӈутку — ивнин дежурнильэ крайисполкомык президиумык вальын	
амын йыӄӄайъым — иквъи юрий николаевич	
ӈыроӄ вакаӈынвыт варкыт	
вэлынкыӄун — татлыгнэн ытлён эргыпатыльа риӈэнэӈэткульэ	
вайым гыт мачынан трапэлягыт	
гыт хабаровскак ӄонпы вальэгыт	
вайым тумгыт ӈутрилы вытку пыкирыльыт мэчынкы трэйӈэӈынэт	
амын етий игорь	
гымнаным тэгрыӈэй гынин чеӈыл	
какомэй	
нылгинитчыӄин	
вэчьым вай книгат	
книгат	
мачамкынигат	
вайым тэӈынӈин гым тычимгъуэк	
ымыым вай гыт тумгигыт холмогоров рэмкыльигыт эʼптэ гымык ковльорва ӄэквэтги	
холмогоров — ынӄэн топыльэн тылетумгин нынны	
ытлён иквъи гымым вай турык хабаровскак нымкыче нытвайгым	
чамаым вай амгымнан ковльоргоор тырэйыръэнӈын	
вэнлыги ымы ытлён юрий николаевичына рырвинрынин	
город ныӄэргыпэраӄэн вачаӄ тэгрыӈэнэ ымы ръэнут аʼӄальоӈ ытлён эмгынунык нанвакъовын мыраӈӄачкэн ӄэргычьын агтанэн холмогоровына ӈачгыӈӄачкэным — рэнтыгыргына	
ытри ӈирэргэри амгынон городык ӈытоат рамкыльырак амур ӄача ынӄоым ковльоргоор пединститутык нымытварагты йъэчычегъи	
равытгырэты пъултыэт ынкы тэӈуйӈэ ымы ыннэн оʼраак	
ытръэч ковльорвъораака нычьувъэв нэнанӄэргавӄэн ръэт	
ынӈаталым эʼтки — ныӈынваӈэӄэн ынӈин юрий николаевич ӄынур вай ынан чинит аʼткэвма гэтэйкылин равытгыр	
чывипыт йъилгын торымготагнэты калеткогыргын нъэлгъи вачаӄым еп анӄэргавка ӈотӄэн вакаӈын	
вайым ӈотӄэн турыльын район вытку мыттараӈыркын ӈутку	
вынэ вай морыкы ӄивыткуй тэгрыӈэй ыныкит ынӄэн аʼткэвма ратваа	
ковльоргоор нывилгъи ковльорвыткольа йытонэн тэгрыӈэнин чеӈыл тытлык ӄача рытрилнин ынкъам пэлӄынтэтгъи	
наӄам ытри люӈэквэтэ итгъэт тытлыркыпчыткольын тэгрыӈа татлынтагнэты коменданта	
евъев евъев — ӄочеткынатгъэ рачыкойпы йылӄыӄулиӄул	
кытэӄэй вэтгавыплыткок ынан оʼмрайпэчгыт йыннэнат	
до свидания тэгрыӈэй	
до свидания	
ковльоргоор ныпылмэръэв тылигъи ынкъам эквэтгъи	
тэгрыӈэ таӈамынан пэлятгъэ	
кытыйгыръоэ гыргол рай ръэвыргыргыръуи — ӄынур рай кытыйга нэнанлыплятӄэнат кыкватпэӈамкын ынкъам нинэнытруӈэтӄинэт рэпалгык	
ынръамым мэӈӄо августык пиӈэпиӈ	
вынэ вай ынӄэн ӄынур мыкрилвыргыргын — вай кэтэм ынӈин нытваӄэн ыныкит лыгичивтыл киткит левтык гыргоча нырэӈагалясӄычатӄэн гачгамкын	
вай кэтэм ынӈин нытваӄэн ыныкит лыгичивтыл киткит левтык гыргоча нырэӈагалясӄычатӄэн гачгамкын	
комендантӈав гъомрайпэчгыма пэлӄынтэтгъи ынкъам рывэнтэннин тытыл	
тэгрыӈэ рэгъи ралковты ынкы энмэч ӈирэӄ ӈээккэӄэгти ныйылӄэтӄинэт	
ипэым вай амынан ыннэн ӈээккэӄэй ныйылӄэтӄин ӄолым гэгъевлин ынкъам аплёратвака тэгрыӈэ атчьатыплыткок пынлёнэн ытлён	
ӈээккэӄэй ванэван еп ӄыйылӄэтги	
епэчгин	
микигытым	
тэгрыӈэйгым	
тэгрыӈэйгыт	
тэӈвытку ынӄэн нынны тывалёмыркын	
тэгнынны	
гыт чукоткайпы	
ии	
гытым микигыт	
гым светланайгым	
нычигмъэв — светайгым	
иамым гыт кимылтэти	
вай пэтле экзаменыт рэплыткуӈыт	
гымым энмэч институтык гэнъэлигым	
вай документыт гымнан почтата тынӈивынэт ынкъам никвым вай энмэн институтык гэтчигым	
медалыльэгыт	
ии	
ытръэч вай гымнин серебромедаль	
вэнлыгиым экзаменка	
ынӈаталым йыӄӄайым	
вынэ ӄыйылӄэтги вэчьым аны тыляма пэӈъивэти	
урэтылей	
ванэван	
риӈэнэӈэтэ	
ванэван ӄайылгав	
таӈванэван	
ынӈаталым таӈычьыгыргын	
эргатык ымыльо морыкагты нымэльэв ӄытвыгын	
гым вай тэнъеп эриӈэтылекэ	
мынйылӄэнмык эргатык ипэ мури консультациягты ӄытыльылӄылмури	
ӄыйылӄэтгъи	
ынръам вай кытэӄэй вак светлана нэмэ винвэӄэй иквъи тэгрыӈэй гыт еп эйылӄэткэ	
епэчгин	
ръафакультетык гыт рэкэлиткуэ	
естественник	
гытым	
гым литературальык	
руссийилыкин ынкъам литературальын факультет	
ымы варя литфакык рэкэлиткуэ	
вай ӈотӄэн ӈээккэӄэй мургин нымытватомгын	
ытлён варяно нъэйӈэвӄин	
гым чит ымы литературальык факультетык нырэкэлиткуӈигым	
ытръэч вай гым никвым энмэн ӈэранфакультетэты чамъам	
вынэ ӄэглынангэт ӈэранфакультетык кэлиткук нынъотавӄэн	
ииӄун	
вай гым никвым татлыӈык энмэн литература гымнан мэчынкы ымы кружокык тырэрэгъючечӈыӈын	
ӄэглынангэт литературальын кружокык	
ынкъам чама вай	
мэй вай аныӄун ынӈот гым тычимгъук	
миӈкыри	
вай ынӈот	
гым нэмыӄэй естественный наукагты нырэгъючечӈигым	
вайым ынӈот мынвэтгаквылгымык гымнан гыныкы ымыльо мурык факультетык гыёлятъё тыратвыркын гынаным гымыкы ымыльо турык гыёлятъё	
ва	
ии вай	
ӈотым вай мытвэтгаквылгымык	
игырым мынйылӄэнмык	
ӄымэлым вай ыныкит гым ӈанэнӄач аʼткэвма тыратваа экзаменма мургин вэтгаквылгыгыргын раӄылӄылё ратваа	
ӈээккэӄэгти выйитвыэт вачаӄ нэмэ лыгикытэӄэй	
игырым вэтгавымгоэ тэгрыӈэ светланай	
гой	
светланай вай ытръэч ӄунэче тырамӈылёгыт	
гынан лыги вай миӈкы ӈутку таӈыркорыӈ гитэнэӈ	
ръэнут	
гитэнэӈ	
гитэнэӈ	
ӄэлюӄым таӈыркорыӈ	
ӈутку таӈымыльо таӈыркорыӈ	
гым вай ӈутку энмэч вэлыткораеквэ гэмэчлейвигым	
гым вай нэмыӄэй тэӈвытку хабаровскак	
мэӈӄорыым гыт	
комсомольскайпы	
иамым гыныкы гитэнэӈ	
ынӄэн эʼтки оратывъёлӄыл	
увэӄучилӄыле тыӈивыйгу рыннин	
вынэ ынӄэн ӄырым уваӄочелӄылеты	
ынан эргатык тыратвыӈын	
ӄыйылӄэтги	
ӈээккэӄэгти ӄынвэр вай йылӄэтгъэт	
инъэ тэгрыӈэ ӄэргычьайпэчгык выюнтыльэ катамльолӄылеты тиркыӄымчучьэ рыгъевнин	
йылӄыёлгык ӄача стулыткынык ынин танӈыӈавэръын ныймэтваӄэн танӈыӈавэръэтыым гэтиплин кэлиӄэй	
тэгрыӈэнэ йыннин ӄэлиӄэй ынкъам калевэтгавыӈонэн ӈэвысӄэтӄэй мури консультациянвэты мытылӄынмык (вынэ вай йылӄанма гынин нынны тынтыяатын вай ытръэч лыги — нылгинытэӈӄин ытръэчым миӈкыри ипэ вальын тынтыяатын	 )
люӈыныгъевэ мытынтыгыт миӈкыри ӄун лыгэкавычьэты ныйылӄэтигыт	
вай мурык ченлечыку таӄъат вальыт ӄынур чиниткинэну ӄылгыгынэт	
вэтыӄун чанлячыковты ӄытлепги ынкы рай чачаръанотат варкыт	
ыныкит рараяагӈын утюг комендантӈавгыпы ӄыгнатгын	
ытлён ытчай дуняно нъэйӈэвӄин	
энмэч ток варкын электроутюг танъяаӈ	
света ынкъам варя	
вынэ ӄэглынангэт утюг яаёлӄыл	
игыр вай эӄэгниркын таӈыйпыӈ элгымычыквын ынръам рай вэчьым ченлечыку кымъукэтгъи	
таӄъатым ӈан варяна ынкъам светана ченлечыку вальыт	
аны рай ръачачатакэчгыт ынкы	
вынэ аʼӄаанӄатыӈ ыныкит вайманэты наранӄамэтвавӈыркынэгыт	
ынан вай ыныкит ӈээккэӄэгти рарагтыӈыт тэгрыӈэнэ ытри нутэӈэвытынэ ыпатъёта кавкавпата ранӄамэтвавӈынэнат	
ытръэч вай ӄэйвэ наранчачальавӈынат ыргынан мэмылмытӄык ыпатъёттэ кавкавыт	
этрилкэ кэлиӄэй тэгрыӈэ нэмэ вынынтатгъэ чотчотыткынэты ынкъам кавычьатэты эʼмйиргъи	
ынӈаталым вай миӈкыри алваӈ вальыт ӄэргычьайпэчгыт	
кэргыпыткульыт рай	
ӈан ынӄэнат кэргыпыт ныкамаграӄэнат	
ытри нывиврэльэтӄинэт оʼралвагты нылиӄинэт нувэвӄинэт ныӄэргавӄэнат	
тэгрыӈэ илкымъетгъи нэнэнэӄэймил кэгрилӄэе маленэнат лылет	
вынэ вай ӄырымэнат ынӄэнат кэргыпыт ынӄэн рай ръэвыйилвыйилти ӈаргынойпы	
ынӄэн вай	
ынкъам люур вай тэгрыӈэнэ чичевнин энмэн рай ынӄэн оттывытвыттэ ӄэргычьык ӄача вальыт	
вай ынан ынӄэн нытъивъэв нинэчимгъуӄин ынӈэ вай чинит гэмо мэӈӄо ынӄэн тъэватгыргын	
вэчьымым рай титэ ӈан ръакинок ынан гэльулинэт ынӄэнат тэркыӄэлпэрат кытыйга рэлёёк вытымкык	
игырым ынан нытъивъэв лыги ынӄэн эюльыльыт уттыт ыныкы вайманэты рытле нылевалыткоӄэнат	
эплеккэ аммычыквыльын тэгрыӈэ кытгынтагъэ ӄэргычьэты рывэнтэннин	
ӈирэӄ таӈпэральыт иквывылгилти ораыныкы нырытлынпэтгавӄэнат	
вай ӈотӄэнат вытэчгытрыльыт чыӄыльыт вытвыттэ ытри тантайылеӈыӈ рылгэ таӈынтымлятыӈ ылпэты йыкыргычормэты	
тэгрыӈэ оʼрэвтылягты нытлепӄин	
вай ӄэйвэ ӈирэӄэв пытвыран	
вай этъым айвэ вулӄытвик ытлён эвыча ӄотытвама ытчайым дуня омрайпэчгынтагъэ	
ӄэйвэым мэӈӄо ӈутку нытваан гачгамкын	
вай ытръэч тэгрыӈэ экэвкыльин тыӈэчьыт мэчынкы таӈвыргыргатыӈ ванэван амынан нотасӄыткынык мэчынкыым ымы чекгыргол	
ынӄэн вылгилти нывыргыргэтӄинэт айвэ вулӄытвик ынык гыргоча ынӄэн вылгиле ӄынур вай нывэймэнэӈинмэтӄин ытлён турыпкирыльын	
с	 тумгыт	
сентябрьйъэлгын	
айвалыӈӄачкэнат ӈайгыточгыт нывытэчгытрыпэраӄэнат ынкэлыку увчелгыпэран — ӄынур кэлиннилын — ынӄэн уунъыт чама рыттыт	
ыныкит галяк ынӈэнгыточгыеквэ эвыр ынкы култэт уунъымычутэ нувпэраӈӈоӄэнат	
амгынотъылёк тиркытир еп нымачгытлягнаӄэн	
вачаӄ ыныкит йъытъуле нинэйпыӄин ытлён — аны ныӄэвӄин вай льаляӈръоӈӈон энмэч лыгичымче	
аӈӄайпы нычьыкытыйгатӄэн	
чывипыт йъилгын галяк лымэвыр киткит мыкыӈ лыгъоравэтльанотанот ръылетгъэ	
ӈэгвытгырыкым чама айгысӄыӈайгыточгык еп кытурльэлеӈкинэт кытавыльыт еӄаеквэт ӄэлюӄым ымаляӈэт ванэван тиркытир ӈэнрилы нъээкуэн	
еӄаеквэгэӈгыпы эвтысӄыеквэ оʼраӈкагты вээмӄэгти ныпыльыльэтӄинэт	
вачаӄ ымы ынӄэнат пэтле раӄэтыкванӈыт	
ныкирит эӄылпэ нывусӄыръуӄин	
игыр ӈаргынэн ныӄивритутъэвӄин ынкъам эчги тиркытир намэчатӄэн тэнмавына маякык электроораак нинэнынлевӄин	
маяк ынанэквыэнмыткынык нытваӄэн	
ынкэкин чычамыткавыльын ӄэргыӄэр ыяайпы нывытрэтӄин ынкъам иʼрвытгырык галяльыт аӈӄаляйвыльыт колё ныръэгӄинэт тэнмавына	
кымъыргин бригада ныпэлӄынтэттылеӄин ӄытрыӄоймайпы	
ӈэнри ытри гатылячьымытӄынталенат ынӄам чама гагтыленат учебникыт	
палӄынтаттыляма рай ръэгъи тылечьын ӈылынтольатыӈоэ ӄынур аʼӄапэнъёлгын нывэлыльатыӈоэ ынӄоры ӄынвэр ӄонпы нывилгъи	
чама вай айычгэръоӈӈогъэ	
наӄам ченэтнымтагнэты лымӈэ ымъылёӈэт ынкъам ымныкэрэт тылельылӄылти	
тэва эмнуӈэтгэт нагтон ӄэйъытвъэт	
кымъын ӄытгъи тэнмавына маякэты вэтгавъёлга рымӈылявынво рыннин председатель колхозкэн эргыръон энмэн вай ытри кимылтэтгъэт	
ӄэтэв вай тылечьын чымче маякгыпы чимэтгъи ӄымэлым ымы вай аʼӄанымӈылявыӈ яральыт	
ыныкит кымъын виргъи энмыткынгыпы ӄэйъытвык ӄача энмэч гэнылӄутэтлин манэгран	
ынкы ӄача ратамманэгытъолыткынык рырыткоё тылечьын нытваӄэн	
тылечьыткульэ йынрына мытӄыръэчумкэтыльэ увпэраля нылгиныпылмэръэв нинэгитэйвыӄин гэмгэчывипыт тылечьыкин ынкъам кытӄонача гэватэты нырилпынилюӄин	
бригадир эймэквъи тылячьыткольэты ынкъам пынлёвты вай ӄынур мачьайӈальатэты чама ейвэчу лыӈэты гитэнин	
вачаӄ лыгэнитык линтъылыльын тылячьычематэты тылечьыткульын ымы люӈытлепэ итгъи гырголягты пыкэрыльэты кымъына	
ынкы кымъын пытӄы чымчагты эймэквъи ынкъам пынлёнэн ыʼмто	
йынрын вэнлыги нъэмпытваӄэн	
ынан пылягкагноткынтэ нинэгитэӄинэт ынкъам таӈавъеткынка нытваӄэн	
аны вынэ эʼтки — иквъи вакъома ратамманэгытъолык ӄача кымъын	
ынӈэ вай колхозык нъатчаркынэмык	
пэтле агновты рэмкын рарыркаӈыттысӄэвы муръим ӈутку	
вынэ эʼтки — вэтгыры вагъэ йынрын	
ымы гынмыеп рыпкэратъёлӄыл мытынкимэвыркын — ӄэйыӄын нывэтгавӄэн кымъын	
энмэч сентябрьйъэлгын	
ӈинӄэгти калеткорантагъат	
ытри аны рай рэгъючечӈыльылӄылти вачаӄ ӈот учебникыт ӈутку мурык ыʼтвычыку	
гыт йынрон ныӈинигыт уйӈыльигыт энэнэнэкыльигыт	
кымъынэ эмӄэлелвынэ ӄынур вай льунин миӈкыри ытлён колхозпредседателя вамчена ынкъам учителя эйӈэсынэ ӈынваӈэно нэлгыркын	
рыпэт ынӄэната кымъын этчывъентогъэ	
вусӄыръугъи	
вытку эргатык ыʼлё тылечьыткульэ ӄэйыӄын рэтэнкэвӈыгнин тылечьын	
кымъын иквъи йынрон манэграгты мынрэмык	
вэнлыги вусӄымчыку ӄырым ымы рылгычьомыткынтэ ӄыльугынэт	
мынчаё ынкъам мынйылӄэт	
ынан эргатык еп этиркининикэ трэныгъеквыт	
ынан люрэӄ инъэ тылечьын рэтэнкэвӈыӈын	
ӈотӄоры чымче — нымным	
ынкы нымкыӄин кымъынин чычеткинэт нынымытваӄэнат	
кымъын нымкыче ырыкайпы нытаӄэн ытлёнъым игыр ӄырым ӈэнри нылӄытын	
манэграчыко бригадак рээн рэткивы	
ынӄэната ӄырым ымы мэӈин нивын энмэч тылячьычематвама кымъын ӄонпы чычаткэнагты нылӄытыльэтӄин ынкъам ынӄэната ванэван ныгагчавын	
эʼтки ӄун кымъын колё ныкорыӄэн	
вынъэм ымы киткинуӄэй ӄырым мэӈин ынӈин нъэчимгъун ыныкит кымъын чычеткинэк нъэткивын колхозык ытлён ымыльорык тэӈу чама лымалё нылгыӄин	
вачаӄъым йъарат колё увэгнэнтатэты ымы председателык вамчена тывъёк майыӈкыӈ нымигчирэтӄин кимъын	
манэграчыко ӄутти нычайпавӄэнат ӄуттиым натчьаттэнмавӄэнат	
ымыльобригадак ытръэч амынан ӄытльэлявол кэӈъири апыннытвакыльэн	
ытлён ыннаны лымынкы танйылӄатыӈ эченур эвнэмигчирэткэ	
вачаӄ эʼптэ ытлён нырапагчеӈатпэраӈӄэн ынкъам ынӈот ытлён иквъи аны эӄэтылечьыткульигыт йынрон	
аны эӄуликэ — вэчепэты иквъи кымъын иӈӄун кэӈъири ытри йынрын авнамаравка нитынэт	
мэнигрэнмык рымагты навалёмын ӄаврыткын	
коргылыляльын элгыкырвэтроссеаачек эʼмпэты манэграчыковты рэгъи	
танӈэръын энмумкылевкыльин	
йъыпэрамычыквык рымагты волвыкалеаӈӄамычыквын	
вай кымъына телеграмма	
тэнмавына ӈанӄо рэтыйгу рыннин	
кымъынэ рыпэтгавнэн кэликэл	
янор эмӄэлелвынэ калевэтгавнэн ынӄо оʼраӈ вынэ вэтыӄун эӄылпэ ӄырэпкирӈытык	
ӈанэнӄач ымколхоза мытрэӄэтвыткусӄивы	
вамче	
валёмтык	
мытвалём — очыткогъэ атчьанма кэӈъири	
айычгэнма тэва аӄэтыӈ — иквъи йъыпэрамычыквыльын аачек	
ынан ванэван нычичевнин ӄытлимыӈэпчильын кэӈъири	
ынӈот мынит — мэрынрэ иквъи бригадир ынӄо кытэӄэй выйитвыгъи	
чемгъоӈӈогъэ	
ыныкит инъэ йынрына рэтэнкэвӈыгнин тылечьын — йыӄӄайъым	
ралвавӈынэн — мынпэлян ӈутку ыʼтвык йынрын муръим чейвэ ӈагъеквэ мынэквэнмык	
тылечьымытӄымыт ынкъам учебникыт ынан мытримтиӈынэт	
ӄэглынангэт — иквъи ынпыначгын ӈоӈӈо	
тылечьымытӄымыт бакчыковты мыныттъын	
ынан лым ыннэн бак тэнмавгыпы мыныгнатын	
ынан ынӈин мэчынкы ымыльо мытрэныпкирэнӈын	
ымыльо ыʼтвыльыт вэтгыры вагъат	
вай ынӈин таӈэтыӈ ӄэйвитык ымыльо рэӈъэленӈыт	
ытръэч ӈот кэӈъирин лылет гэлгипыннэвлинэт	
ӄынур вай люур лыгэрыннытъылыӈогъэ	
ытлён иквъи	
ӄэйвэ	
мэчынкы вэчьым имыт мытрэныпкирэнӈын	
ытръэч вай ярак ыʼтвыкэ мури раӄылӄылморэ	
рэӄэым мытръытвытку	
раӄылӄылё чейвыльымури колхозык нэрэлгымык	
вэтыӄун гъытвыма мынэквэнмык ӈэнри	
ыныкит вай кытӄонача кэӈъири ӄэглынангэт рэӄын нивӄин аны мачӄонпы ръэнут эʼтки нэнатвыӄэн	
люрэӄъым ӈагъеквэ тури тыляма гымнан тылечьын трэтэнкэвӈыӈын	
ыныкитъым ралвавӈын тэнкэвӈык	
ыныкит ыныкит	
вай лыгитэгъеӈыркын вэчьым гыт ӈутку пэлятык	
китъам ӄикви миӈкыри мынит	
таӈавъеткынка	
кэӈъиринэым ӄэглынангэт ръэнут бригадира тывъёк таӈыӈ вальын ванэван ымы ныраӈэнтогнэн	
ӄэглынангэт ытлён нылгъэнӄэтӄин ӈагъеквэ чейвык	
пытӄылым эмтэтковты	
китаӄун мынгитэн тургин тылечьын — иквъи русильын	
вайъым турык тылечьыткульык рээн мынъимтин тылечьын маякэты	
ынкы тамэнӈырак мынъыгитэн	
ыʼмто тумгытум бригадир	
люрэӄъым мынъытэнкэвӈын	
бригадира гитэнин механик	
льулӄыл ынин эргаквъэ вынэ вай ымколхоза мытрэвэлынкыӄунэтгыт	
йынрын ытри механик ӄувръэтӄагъеквэ ӈайытӄынэты тыттэттылеркыт	
йынрына нинимтиӄин тылечьын	
аӈъачгыргын эмтэгты тылечьын вусӄымчыку иʼӄупэтык ӈайыткынэты	
ымы рыпэт армъаачек йынрын нъигнэтӄин	
мэчынкы	
механика ныпылмэръэв йынрына рэлпыткынгыпы рывиривнин тылечьын	
тылетумгыт выквыткынык вакъогъат	
йынрын оʼраӈайыткынэты лылепгъи	
ынкы ныӄэргатысӄычатыльатӄэн оʼраӈӄагты ӄымчучьын	
механикъым оʼрэвычагты нытлепӄин рай ынкы ӈыронкилометрмэл урэльу нымкин йынӄагтэ нывытрэтӄинэт	
пынлёнэн йынрына тумгытум	
ыʼмто тъэркин	
вайъым ӈутку гыролмакы лыгитъэркин оʼравэтльат	
таӈымыльо майӈыян лыги	
ымъым вай гэмгэӈинӄэйӄэй гымнан тэнлыги	
механика секырэтъёчгын йытонэн	
ӄэйыӄын нывэтгавӄэн гым анатолийыно нъэйӈэвигым	
нынны гынин нэнаалёмэгым	
нытааӄойгыт	
тумгыт тааӄомгогъат	
мэлгыӄэрганма йынрына льунин рай иам анатолийын льулӄыл нырэмыннуӈӄин	
вай мэӈин ӄол ӈинӈэвысӄэт ванэван тэнтумгу ӄылгыгын	
аны иам игыпэркын	
ымы вай аӄамӈылёӈ	
йынрына тэӈгитэнин анатолийын льулӄыл ынӄо секырэчгыпы тыттунин пиӈпиӈ	
варкын ӄэглын гымнин ӈэвылӄыл	
ытръэч вай игыр ытлён ыяа хабаровскак	
ынкы нырэгъючечӈыӄин	
иамъым энамӈылёй	
вайъым ӈот	
ынан этъоӄайӄын тратвыӈын	
мынэквэт	
анатолийына эмтэйпысӄычаннэн тылечьын ынкъам нэмэ оʼрагырголягты ръэтӄагъеквэ эквэтгъи	
мэй	
евъев	
кита гымнан мимтин	
вынэ ӄырым ельоӄай	
гымръам	
маяккэн тамэнӈырачыкон электричествота нылгэӄэргатӄэн	
тэминӈэттылечьыт тэминӈинэӈэт ныӄэлпэратӄэнат ӄынур маравъытвыткынык	
этъым вай ӈуткукин этын ныгтамӄэн	
колё ӄэргыӄэр	
ӄэлюӄъым	
ымы ӈан аӈӄы нэнанӄэргавморэ	
китъам мынгитэн миӈкы ӈутку чематгыргын	
ӈирэӄэв чывипыт кэливытгыр галягъэ	
ӈирэче тумгэ нэтрыткун ынкъам нэнйылгэтын тылечьын	
наӄам чематгыргын уйӈэ	
анатолий ӄынвэр иквъи	
ӄоо аны миӈкыри вай	
чематгыргын уйӈэ вачаӄ рэквэтэвык тылечьын мытылвавыркын	
вынэ вэлер кытэӄэй йынрын мынпаӈъэвӈытомык	
мынтааӄомык	
анатолий гынмыеп гиръытвылин	
игыръым тылечьымытӄэ увэтыльын ӄынур йынрын ытлён нотайкочаткынык нывакъотваӄэн	
гыт ельой ӈутиннымык нытвайгыт	
кытӄонача	
вай ӈутку ӄол ӈинӈэвысӄэт нымытваркын	
ӈавучителё нитӄин	
вайъым ӈанъым этъым мыттомгыльатыӈо	
ноябрьйъэлгык празднигма ӈавтыӈгэчеватгыргын мытрэтэйкыӈын	
ӄыет морыкы рэмкыльу риты	
трэеты	
эвыр ринъэйӈэвы ӈавтыӈгэчеватынвэты вэтыӄун трэеты	
аʼмынъым	
ӄынур вай малкамчечы тынъэлык	
вай вулӄытвик маякык вак тылвавыӈок	
лыгэн эвыр мигчирыплыткук ныльувтэвигым навэръэпэгым ынкъам эӄылпэ — калеткорагты ӈавучителеты	
тычичевык — тэнӈыткуи йынрын	
ръэнут чичевын	
раӄэты тэнӈыткуркын	
вай тычичевын иам гынан гэмгэӈинӄэй тэнлыги	
анатолий ымы нылгитэнӈыткуӄин	
ынан пиринин йынрын рэлпэпы чит нэнаройӈэмтэӈӄэн	
наӄам акавкэгты ытри тэйкэвык миӈкыри ӄун ӈирэргэри нытааӄоӄэнат ынкъам ныпылмэрэтӄинэт иӈӄун эвнэнылвэтвылгыткукэ	
кытэӄэй тэйкэвыплыткук (ӈирэргэръим нэрмэӄинэт ӄынур ӈинкэйӈыт) ытри вакъогъат нэтчывъентоӄэнат	
ӄэглынангэт чичеви	
ӈавучительгыпы ымы таӈымыльо ӈинӄэгти тумгу тытчынэт	
ырык рээн ымы калеткоран калеткомгонвэты мытынтэнмавын	
ӄэргычьыт мыттэйкынэт	
ӈутку тамэнӈырак дианозитивкэн оʼраак ырыкы тытэйкын	
мури нина ынӄэн оʼраак мыттэйкын — ӈэвылӄыл гымнин нинано нъэйӈэвӄин	
йгыръым ынан гым мынгытӄавкласс пылыткук нинэвинрэтӄин	
яврэна институтык трэкэлиткуэ	
эмӄынвулӄытвик ныкэлиткумури	
мынгытӄавкласс пылыткук нинэвинрэтӄин	
яврэна институтык трэкэлиткуэ	
эмӄынвулӄытвик ныкэлиткумури	
иамъым игыр люӈылӄытэ	
читъым тылӄытыркын ытръэч люӈыпкирэ титык	
тэнмавына иниквъи	
кымъына телеграмма ӄынльэтэт	
ӈэйгиӈкы ыргин ыʼтвъэт	
рымагтыым гынан лыги	
люрэӄ аны мэчынкы игыр таӈылӄытыӈ	
вынэ ӄылӄытги ва	
гыт ӄылӄытги ынан гытгытэ гымнан чинит	
миӈкыри аны инэнӈивыркын ельой	
вай ӄыгитэ лиӈыткучьын	
ныкиръуи энмэч	
вайъым вэчьым ытлён аʼтчак лываквъэ атчьатгъэ	
амынъым вай вэнъым тааӄок	
вынъэм аны вай миӈкыри	
аны акапчачавка йынрын	
нина рэчичевы ӄырым нъээтын	
анъым вай гынан гым вытку инэльуй	
роравэтгавчетгъа	
анатолийына ытръэттэгну тиӈунин сикырис ринтынин пэнъёлгычыковты ынӄъом нэмэ рычечьатыӈонэн тылечьын	
малмытлыӈэн минутат галяк ынан мыӈапчегты гитэнин йынрын	
тыляма ӈан гынин ӈэвылӄыл тымӈылён	
ыныкит вай гыт гымыгваӄаӈынвык нъатван ынкъам эвнэвинрэткэ нъэнтын тумгытум вэчьым ӈан ӄонпы эʼӄу нэнъытчыгыт	
вайъым	
ӄыгитэ ӈот вэчьым ӈотӄэн чематгыргын	
кымъын ынанъыттъыёл кыеквъи	
манэграчыко еп нытотъытваӄэн	
ытлён вакъогъэ гитэнинэт йылӄыльыт	
йынрын еп уйӈэ	
нэмэ чемгъотваӈӈогъэ кымъын	
кэӈъири ӄэглынангэт иквъи	
ымы ыныкит имыт рыпкирэтык вэнлыги ӄырым ӄэтвыткук ытри тэӈвинрэтыльу нитынэт	
этылечьыкэ аʼӄарагтыӈ	
бригадир ӄутгъи ынкъам ныпылмэръэв ваӄатэты йылӄыльыт ӈытогъэ манэграчыкойпы	
ӈоон ръэтӄай нымгыпы оʼрамаякэты	
ынкаеквэ ныгагчавтыляӄэн ӈинӈэвысӄэт	
вай нывилгъи гапойгычьыма пырнин рыттылгын ынкъам комсомолзначокык ачгыта йыпаннэн	
эвыр вынынтатгъэ кымъынэ ытлён элкылнин	
ынӄэн ӈуткукин ӈавучитель ытлён кымъынэ чакэттык нынымытваӄэн	
ӈинӈэвысӄэт	
вай нывилгъи гапойгычьыма пырнин рыттылгын ынкъам комсомолзначокык ачгыта йыпаннэн	
эвыр вынынтатгъэ кымъынэ ытлён элкылнин	
ынӄэн ӈуткукин ӈавучитель ытлён кымъынэ чакэттык нынымытваӄэн	
калеткомгонвэты тырэпэлӄынтэнӈыркын	
чеэкэй мынэквэнмык	
ръэтӄай нылгиныӄувӄин ӈирэнлеӈу ачгыта аʼӄаляӈ	
кымъына ыʼттъыёча тылейгу рыннин ӈавучитель	
вачаӄ эмвэймэнэтэ ынпыянвэты нина ивановна ванэван ръэтъеквэ нылен	
ытлён ръэтнолгата оонъыеквэ нылеӄин	
кымъынэ нинэльуӄин пэтле ынин элгытанӈыпляккэн култэт увэтгъэт уунъымычутэ	
ӈан таӈъаачек ныгтиӈӄин	
кымъынэ нина ивановнан льулӄыл ванэван ныльунин	
ытръэч вэлёлгын ынкъам ылпылгын галгэчелгыръоленат янор ылпылгын	
кымъын чичеквъи ӈавучителя механик нэмыӄэй гытиӈыльу нинэлгыӄин	
механикэн гытэӈгыргын лым атвыка кымъын иквъи рэнльуӈэнӈын миӈкы ытлён нынымытваӄэн	
анатолийын яраӈы нъомрайпытваӄэн вачаӄ тамэнӈырачыко рай иам панэна электричество нынлетӄин	
нина ивановнана тамэнӈыракэн тытыл умнин	
нотайкочаткынык оммачайпывылгэты ныйылӄэтӄинэт анатолий ытри йынрын	
рэтэммэниг айколманэгык пууръу рыватъё мытӄыӄипуӄиръын чотчотык пууръу — вай ынӄэн ыргин айкол	
толяй	
вынэ ӄулитэ ытри игыр аʼӄаныгъявыӈ	
ынӄэн йылӄэтыркыт тэӈмигчирыплыткульыт аʼачекыт	
вэчьым вай ытри эргыръотагнэты гэмигчирэтлинэт	
ӄынвэръым пэӈъивэтыльыт эӄылпэ ӄынур мъынэнэнэт йылӄэтгъэт	
нина ивановна пирӄыгъи ынкъам рэлёйвыӈӈонэн анатолий	
янор анатолий рай рэӄын ӈынваӈэгъэ ынӄо лылепгъи вакъосӄычатгъэ ынкъам аны энэчгытэты гэтаӈӈонэнат кымъын ытри нина ивановна	
йынрын ымы гэгъевлин	
янор ытлён нылвавӄэн чичевык иам ытлён ӈутку тамэнӈырачыко	
вачаӄ анатолий валёмык ынан ымыльо кэтъонэн ынкъам тумгык рээн нэмыӄэй иквъи чавчывата ивнин етти	
ии тыетык	
чавчывата пынлёнэн рэӄысӄиквъи	
кэйӈэ татлыгнэн вайым гым ныраӄаанӈаӈэгым	
чавчывата ивнин эвырым рараӄаанӈаӈыркын игыр гымнин ӈэлвыл ӄыгынритгын ыʼлё ынкъам чымӄык мыйылгыт ӈэлвыл	
кэйӈэ очнэн ээй вынэ мыгынритын	
чавчывата ивнин виин гым мрагтык	
эчги тиркытир рэмэчивтылетгъэ ӈэлвыл ӄынрагтатгын	
кэйӈэ ивнин миӈкым яраӈы варкын	
чавчывата татлыгнэн ӈоонко ӄэнъевчыку	
кэйӈэ чавчыв ивнин таам вынэ ӄылеркын ярагты ынан ӈэлвыл трэгынритыркын	
чавчыв рагтыгъэ	
кэйӈын ӈэлвыльык пэлятгъэ	
киткит мачволкытвэӈӈогъэ ӈэлвыл аммана тагъяӈыӈогъэ	
кэйӈэ ӄэйвэ чеэкэй нинэрэнтыӈӄин вэнлии авынраномакавӈэты манаӈчергъэ	
ӄынвэр кэйӈын анӈэнайпыгъэ	
ӄораӈы лыгэн чымче рытчыё нэнамӈылёйвыӄэн ытлён ръэнут ӄыритйивыркыниткы	
ӄынвэр ӄулилыръугъи ытлёнӈын ӈэлвыл ръэгъи	
наӄам ымыӈ вэлер пынлёк гаалёма	
ынӈэ тивыркынэт	
ръэнут ӄыритйивыркыниткы	
лыгэн иʼмпычейвыткуръуркыт вэлер гататлыӈыткота	
кынвэр ӈэлвыл пэлянэн чавчыв ярак вальын йъонэн	
пыкиргъи	
чавчывата пынлёнэн ӈэлвыл эʼми	
кэйӈэ татлыгнэн анны тытаӈылвавын румэкэвык	
лыгэн гытэквэтгъи маӈанчергъэ	
ытлён ръэнут нылӄыриркин	
наӄамымыӈ пынлёк вэлер гататлыӈыткота	
ӄэйвэ нэнамӈылёйгым ръэнут ӄыритйивыркыниткы	
лыгэн авъеткынка ныкымъыгилиръуӄинэт	
чавчывата ивнин каакомэй ынръам иаʼм пэлян ӈэлвыл	
эʼрыкур раӄаанӈаӈыркын	
кэйӈын айычгырэтчальатыӈогъэ мэй мэй	
эчену ынӈэ энанмыка	
чавчывата ивнин эӄуликэ	
кэйӈын ӄулильыръугъи оккой анны энанмыркын	
ӄынвэр чавчывата кытгынтыпэнрынэн	
кэйӈын гынтэквъи оккоймэй	
ӄытлыги чавчываварат йъарат аӄаварат	
оʼравэтльата рырынгиивнин кэйӈын	
оʼравэтльата ивнин етти	
ии	
кэйӈэ пынлёнэн ръапыӈыл	
оʼравэтльата татлыгнэн аʼм уйӈэ	
гыниным ръапыӈыл	
кэйӈэ татлыгнэн аʼм ытръэчым пэтле трэйылӄэтгъэ	
миӈкрим пэтле ръылетгъэ	
оʼравэтльата пынлёнэн титэм рэгъеквъэ	
кыткытык	
оʼравэтльата ивнин ынӄэн игыр рэйылӄэтгъэ вытку кыткытык рэгъеквъэ	
ии миӈкрим гым ымльаляӈэт ныйылӄэтигым	
оʼравэтльата ивнин оʼтчоймэй ынӈаталым нурэйылӄигыт	
гым ытрэч ныкитэ ныйылӄэтигым эргыръок ныгъевигым	
гытым кынур въильигыт ымльаляӈэт ныйылӄэтигыт	
кэйӈын урэйылӄык курык ӈыркычаквъэ льоӈатчыӈатэты эквэтгъи	
оʼравэтльан нутэк ныйылӄэтӄин	
кэйӈэ йылӄыльын катамтылянво лыгнин	
кэйӈэ йыӈотконэн	
йыӈоткок кыеквъи оʼравэтльан	
лыгэн илюкэ нытваӄэн оʼравэтльан эмъэӄэлиӈэ	
кэйӈэ эмтэйпынэн оʼравэтльан арычгытвальын	
эквэтгъи кэйӈын нинимтиӄин оʼравэтльан	
эмтэма оʼравэтльан милгэтгъи	
кэйӈын рыгрыгык йынымнэн	
рыгрыг кэйӈин ӈылетылетгъи	
кэйӈэ эмтэё оʼравэтльан ринтысӄивнин	
кэйӈын мэмлеты иʼрэгъи	
мимлык чыпъылетгъи ӈыленӈылет рыпиӈкувнин	
чыпъынтогъэ ӄулилыругъи оккоймэй чаӈыттыгыргын	
мытив гэвъилин	
оʼравэтльата тъарыгнэн вэлер ӄун гынаным aʼм раӄычгааркын	
гынтаквыргэгыт йылӄынвык рагэлечгааркын гымыкы	
кэйӈэ эʼйӈэвнин оʼравэтльан мэй тумгытом ӄыетги	
оʼравэтльан ӄытгъи	
кэйӈэ ивнин ынӈаталым тычеӈыттэтык	
конпыӈ игыр ӈоткатагнэпы ӄырым ымыӈ оттылгын мынрэӄэвыркын эʼтки гынтаквыргын	
оʼравэтльата ивнин эʼтки	
ымыӈ гым конпыӈ тымчек нутэк йылӄэтык	
кэйӈэ ивнин таам вынэ мылеркын	
оʼравэтльата ивнин ии вынэ ӄылеркын	
вэлер чиниткинэт увикит мытынымчеквылгынэт	
тыӈэскын ныӄаарэркэн гытгак	
йъороръогъэ наӄам эӄэвиръыльын ӄэвъяӈӈогъэ	
кайӈыран льунин ынкы рэсӄиквъи	
кэйӈын рагтыгъэ	
яраӈы йыӈоткойвыӈонэн чама гыролмэвыӈонэн	
ӄынвэр рылгъэ	
тыӈэскын кыпчевнэн эвиръыт тъаётчайвынэнат	
ӄынвэр тыӈэскынэ ивнин аʼмын тъылгыргэгыт	
кэйӈын ӄулильыругъи каакомэй иаʼм гынмыеп ивкэ	
кэйӈэ пынлёнэн мэӈко етгъи	
тыӈэсӄынэ татлыгнэн ӄаарэтльэгым эмӄивъетэ ӈутку тырэсӄивык	
кэйӈэ ивнин ээ опопым гымыг рээн ӄыльэлеӈитги	
ытрэчым вай гым ымльаляӈэт ныйылӄэтигым	
тыӈэскынэ очнэн ээ мачынаным ымыӈ гым трэйылӄылетыркын	
кэйӈэ ивнин эченурым ынӈэ рыйиткутэ инэныгъевкэ лыгэн выква эвытлым уттэ левтык ӄэнаркыплыркын	
йылӄэтгъэт	
тыӈэсӄынэ йылӄыльын кэйӈын мэрынрэӄэй рыгрыкгыпы рыеткоӈӈонэн	
кэйӈын ӄутысӄычетгъи оккоймэй ръэнут етгъи	
вэчьым кэлы	
тыӈэсӄынэ ивнин мэй аны гымнан тынйиткугыт	
кэйӈэ ивнин гынтаквыргэгыт иаʼм рыйиткутэ инэныгъевыркын	
нэмэ йылӄэтгъэт	
ӄолетъылё нэмэ рыгъявыӈонэн кэйӈын тыӈэсӄынэ	
выквылгын пиринин левтык кыплынэн кэйӈын	
эвырым кэйӈын валёмгъэ	
ивнин рэръэӈыркын	
тыӈэсӄынэ татлыгнэн трарагтыӈыркын	
кэйӈэ ивнин ии опопы ӄырагтыгэ	
ӈутку ӈэйык рымагты гынин яральыт варкыт	
рагтыгъэ тыӈэсӄын	
пыкиргъи ярак	
гаӄолема нокватпэнрыгъан намӈылён миӈкы нытвайгыт	
кэйӈык рээн нытвайгым кэйңын ынкъам оʼравэтльат оʼравэтльат рэлку нытваӄэнат	
люур кэйӈын рэсӄиквъи	
оʼравэтльата кытгынтыпэнрынэн оммачайпынэн	
рынэнин ӈаргыновты рытайкаватыӈонэн	
кэйӈэ оʼравэтльан рыпирӄынин ранмыткынык	
рэлку вальа оʼравэтльата ралкойпы тынпынэн пойга рэнмык тынупэтыльын	
мытив кэйӈын ӄытлыги оʼравэтльан	
катам нанӄык тынпынэн	
оʼравэтльан тынпыё тъылкамаграръогъэ иикыккаа	
йъэлии гым энанмыркын	
кэйӈын иʼрэгъи	
кытгынтынтогъэ тынпыткольын ралкойпы	
эвын гэвъилин оʼравэтльан тынпыё нанкык	
кэйӈын льунин иʼрэмйыльын ралкойпы тынпыткольа	
аʼйӈавъевыӈонэн мэй ӄыетги	
кэйӈын энмэч гэвъилин	
ынӄом гитэнин въэтвальын оʼравэтльан	
ӄулилыругъи ӄаӄамэй мытив кэйӈын тытынпын ӄытлыги оʼравэтльан	
эʼрыкур нычимгъуйгым кэйӈын тытынпын ӄытлыги оʼравэтльан	
ӄол аʼачек колё никвыӄин наӄам мачтотъэты вальын	
ӄол рыннин ытлыгэ кэйӈыгилийгут рыннин	
ынӄэн аʼачек кэйӈыгилигъи	
ынкъом чемгъотваӈӈогъэ	
ӄынвэр иквъи китаӄуным мымӈылёнат ӈуткэкинэт эвыр рантоӈыт	
ӄол йильэӄэй ӈытогъэ	
пынлёнэн мэй гыт кэйӈигыт	
йильэӄэй еп туръэйӈэвкы авынъайӈаровты рылысӄычатгъэ чиккк	
оʼравэтльан лыгэн иквъи каакомэй вэлер гататлыӈыткота йъэлии тэнӈу инэлгыгъи	
нэмэ ӄол ӈытогъэ	
нэмэ пынлёнэн йильэқʼэй рылысӄычатгъэ авынъайӈаровты чиккк	
ӄынвэр аʼачекычгын кытгынтакватгъэ	
акватэты иквъи каакомэй ынръам кэйӈэ тэнӈу нэлгыркынигым	
опопы мырагтыгъак	
ярак пыкиргъи	
ытлыгэ пынлёнэн аʼмто кэйӈын тымын	
эккэтэ татлыгнэн ванэван эʼтки кэйӈыт тылвавынат пынлёк	
пынлёк йъэлии тэнӈу нылгигым	
ытлыгэ ивнин каакомэй мэвын пынлёта ӄынмыгын кэйӈын	
эккэтэ ивнин аны миӈкрим гымнан кэйӈын эйгулеткэ	
ынкъам ынӄэната нэнамӈылёйгым эмрэйгуленӈэ	
наӄам пынлёкым йъэлии нытлысӄычатӄэнат наӄам гым тэнӈу нылгигым	
ытлыгэ ивнин вынэӈын ӄыпаа кэйӈыгилик	
яйвачгыргэгыт кэйӈэ тэнӈу нэлгыркынигыт	
юрэӄ ымыӈ пипиӄылгэ тэнӈу нэрэлгыгыт лывавыльэгыт кэйӈук	
эккэтэ пынлёнэн кэйӈэ тэнӈу нэлгыркынигыт	
юрэӄ ымыӈ пипиӄылгэ тэнӈу нэрэлгыгыт лывавыльэгыт кэйӈук	
эккэтэ пынлёнэн ынръам ръэнут пипиӄылгын	
ытлыгэ ивнин каакомэй ынръам ӄэйвэ гэчимгъуйгыт	
ымыӈ пипиӄылгын эйгулеткэ	
эккэтэ ивнин китаӄуным нэмэ мыкэйӈыгилик	
ытлыгэ ивнин вынэ чамъам рэкэйӈу миӈкрим ымыӈ пипикылгын еп гэмо лыӈыркын	
эккэтэ ивнин итыкым вэлер мыпипиӄылгыгилик	
ытлыгэ татлыгнэн ээ китаӄуным ӄыпипиӄылгыгили	
экык пипикылгыгилигъи	
нылеӄин ӄэнъевӄэйык гырголягты кэйӈын льунин	
чамэтанэн чымчеӄэй рытчынин	
ӄэгнэвнин тымнэн	
йъонэн нинэгрулмыӄин	
ӄынвэр ӄулилыръугъи колёмэй нымэйыӈӄин пипиӄылгын	
ынӄом ынӈин энвэнӈыкэ рэмтэйпыӈыӈонэн	
лывавнэн эмтэйпык	
ӄынвэр пэлянэн	
акватэты иквъи колёмэй пэпэӄылгычгын нитчыӄин	
ярак пыкиргъи	
ытлыгэ пынлёнэн аʼмто пипиӄылгын тымын	
эккэтэ татлыгнэн ии тынмын кытъаткэ тылвавын эмтэйпык—колё нитчыӄин ӄоныры колё нымэйыӈӄин ӄынур маёлгын	
нитчыӄин ӄоныры колё нымэйыӈӄин ӄынур маёлгын	
ытлыгэ ивнин ынръам ынӄэн ӄэйвэ этлы ӄинэтэмъюӈ	
алымы пипиӄылгын гымнан ымыӈ яатрылга тъынилгитын	
эккэтэ ивнин аны колё нымэйыӈӄин наӄам колё ӄэргыльычгын ӄынур ныглёльычгын	
ымыӈ гыткачгыт нъомӄэнайӈыт ымыӈ уʼмуттык омыӈ вальычгыт	
ытлыгэ ивнин вынэ ынӄэн инэтэмъюнйивыркын	
гымнан люнльутэ тынтын гынник уʼмуттымил омгыткаяальын	
эккэтэ ивнин ивкэ ӄуным мынйъогъан ынкъам ӄыльугын	
найъогъан	
пыкиргъэт тымкайӈык	
ытлыгэ экык ивнин каакомэй вынэ ӄырымэн пипиӄылгын вай кэйӈын	
экык иквъи каакомэй наӄам нивӄинэт	
кэйӈын ымыӈ ӈэйык майыӈыʼӈ валmын	
ытлыгэ ивнин вынэ ӈоткэн кэйӈын игыр ӄыйгулетгын	
эккэтэ очнэн ии вынэ игыр тыйгулетын кайӈычгын	
ытрэчым пипиӄылгын тытчын эйгулеткэ	
итык кэйӈын тыйгулетын	
кэйӈын нэнвэнӈыгъэн ынкъам нанрагтатын	
ярак пыкирык эккэтэ ытлыгын ивнин аʼмын ръэтитэ пипиӄылгын трэйгуленӈын	
ытлыгэ татлыгнэн ӄырым игыр ыннэнныкитэ ӄыйгулетгын пипиӄылгын 	
эккэтэ очнэн ээ итыкым раӄылӄыл эвнэйгулеткэ	
ӄонырым лыгэн итык ӄырым вэтгавтомго мылгын	
ӄэйӈун йъэлии тэнӈу рэналгыӈогъа	
ӄынур айвэ кэйӈэ лыгэн итык ӈыркычгыргын пипиӄылгықʼэй чавчывалявтыткынык чавчывачга ӈэргэрык ыʼлё ӈэлвыл яргыткынык нинэнлийвыӄин	
пипиӄылгыӄэе йъонэн	
чавчывачгын нытвэтчатваӄэн	
пипиӄылгыӄэе яалейпы чамэтаннэн ынӄом чавчывайӈык гыткаеквэ тыттэтгъи лявтыткынык вакъогъэ	
чавчывачга гэмо нинэлгыӄин ыныкаткынык вальын пипиӄылгыӄэй	
пипиӄылгыӄэе лявтыткынгыпы пынлёнэн аʼмто нитчигым	
чавчывачгын пынлёк лыгэн ӈалгылегты лылепыткуръугъи	
чавчывачгын эквэтгъи ӈалвылыӈӄачагты	
пипиӄылгыӄэй ынык лявтыткынык нывакъотвӄэн	
пипиӄылгыӄэе нэмэ пынлёнэн аʼмто еп эпэӈъивэткэ	
чавчывачгын пынлёк лыгэн яалегты таалгылятысӄычатгъэ	
ынӄом иквъи ытлён ръэнут вэтгавчерыркын	
пипиӄылгыӄэе ивнин ӄоо ытлён ръэнут	
ӄынвэр чавчывачгын авынӄолельыровты гыролмысӄагтыткольатыӈогъэ мэй мэй мэй	
ытлён тырэӄыркын	
ръэнут вэтгавчерыркын	
пипиӄылгыӄэй кэӈкэлетгъи чавчывачгэпы ынӄом чавчывачгык ыʼттъыёча вэтчагъэ	
ынӄом чавчывачгын ивнин ытлён рэӄыркын ӄулильыльэтыркын	
чавчывачгын вэтчасӄычатгъэ наӄам ӄымэк нытлепинтыӄэтӄин лылептилыльэтык	
ынӄом равэтгавӈыӈогъэ вайым ээээ	
аны вайым ээээ	
пипиӄылгыӄэе ивнин аны эӄылпэ ӄывэтгавыркын	
чавчывачгын пиӈкусӄычетгъи ынӄом нэмэ равэтгавӈыӈогъэ мэй вайым вайым ээээ	
ӄыпалёмтэл ытлён мэӈин ээээ	
уʼриӈан ныръэӄин	
ӄынвэр пипиӄылгыӄэе кытгынтыпэчасӄэвнэн	
акватэты иквъи каакомэй ынръам гэръэлин чавчывачгын ёргымтакычгын	
чавчывачгын ынкы тымӈамынан панэна нырамӈылтэлӈыльатӄэн ээээ	
ытлён вай ръэнут ээээ	
ӄынвэр эквэтгъи	
акватэты иквъи эʼтки опопы ӄырым мытвын	
ӄаарэтльан колё гэлгипэнъʼивэтлин	
яраӈӄачагты пэлӄынтэтгъи нылвавӄэн тылек	
ӄынвэр вакогъэ	
люур тилмытил льунин риӈэмъетыльын	
эʼйӈэвнин риӈэнэӈ ӄыетги	
тилмытил ӄытгъи	
ӄаарэтльаята ивнин ръапыӈыл	
аʼм уйӈэ	
тилмэ ивнин гыниным ръапыӈыл	
ӄаарэтльата татлыгнэн аʼм ытрэчым гыт гымнан ивкэ риӈэнэӈэну мылгыркынигыт	
тилмэ татлыгнэн эвырым тэгъеӈу ринэлгыркын риӈэнэӈэну ӄинэлгыги	
ӄаарэтльата ивнин кытъаткэ миӈкы травакъогъа	
тилмэ татлыгнэн этыӄун ӄэлелвынчыку чамъам	
ӄаарэтльата ивнин вынэ мэчынкы	
китаӄун мравакъоӈгъак	
тилмэ йыкыргын рааӈкавнэн	
ӄаарэтльан оʼравэтльан ратлыӈылятыӈогъэ тэлмыйыкыргэпы	
лываквъэ рылык	
тилмытил чимгъугъи	
ынӄом иквъи китаӄун ынръам гыткагты ӄинэнрэтги	
ӄаарэтлmfн иквъи ээ вынэ ӄэйвэ	
гыткагты инэнрэтгъи ӄаарэтльан тилмэ рыриӈэвнин	
тилмэ рэӈамъянма ӄаарэтлmfн нэнамӈылёӄэн миӈкэтэ мынлеркын	
ӄаарэтльата нинэныгйивэтӄин ӈоткэн вээм гырголягты	
тилмэ ӄаарэтльан рыпкирэннин ярак	
оʼравэтльат ӈыторъогъат	
тилмытил ваъогъэ	
аръаля ӄаарэтльан намӈылён ынръам ынӄэн ръэнут	
татлыгнэнат вайым гымнин риӈэнэӈ	
ынык вэтгавма тилмытил риӈэгъи	
вэтгавыплыткок гитэнин тилмытил эвын уйӈэ	
ӄулилыръугъи оойоой эʼми гымнин риӈэнэӈ	
миӈкы атчыгъэ	
ӄырэтъевыӈонэн гамгатымкыгэӈгыпы	
наӄам ныӄулильыръуӄин эʼмитлёнайгыт гымнинэйгыт риӈэнэӈэйгыт	
ымныкэрэт ӄыриннин тымкыгэӈгыпы	
ӄынвэр лыгипэӈъивэтгъи	
рагтыгъэ йылӄэтгъи	
кыевкы намӈылёгъан эʼми гынин риӈэнэӈ	
ивнинэт ръэриӈэнэӈ	
никвъэн айвэым гынин еткин	
татлыгнэнат наӄамым айвэ рэӄэ етгъи гыт	
ивнинэт ӄун уйӈэ гымнин риӈэнэӈ	
рэӄыльэтыркынитык пынлёльатыркынэтык	
никвъэн ээ аʼм раӄылӄыл ӄонырым ӄырымэн риӈэнэӈ ынӄэн тэлмычгын	
риӈэнэӈ пылвынтэн микынэ аʼӄанчемавкы вальын ымыӈ мъэмитэ	
тилмытилым ымыӈ уттэ кыплык рэлевтычимэты	
тыӈэлӄут ваамъеквэ ныгалгагэлеӄэн	
риӈэнэӈ выргыргыӈогъэ	
палёмтэлыӈогъэ тыӈэлӄут	
гырголягты лылепгъи	
ынык гыргоча риӈэнэӈ ныриӈэмъетӄин	
льунин иквъи аʼмын тытэӈэт ръанотайӈын	
наӄам эʼйӈэръуркын	
аʼмын тытэӈэт энанмыркын	
аʼтав ӈутку мыпирӄык	
ынкы пирӄын	
эчги амэчатгъэ риӈэнэӈ тыӈэлӄут иквъи ӄэйвитык амэчатгъэ вачаӄым эӄылпэ мрагтыркын	
кытъаткэ вэчьым миӈкы атчыгъэ	
ӄэйвэм мачынан мрагтыркын	
ынан эвыр рэнапэнрыӈогъа мыӄулильыръук	
юрэӄ тъагтатын ӄулитэ	
эквэтъи ярагты	
пыкиргъи ярак пыӈылтэлыӈогъэ гымнан игыр тыльун ынӈаталым нымэйыӈӄин тэлмычгын	
наӄам колё ныӄулильыръуӄин	
вэлерым тыпкирык	
йъарат гынмыл нылгиегтэлӄылгилюйгым нивигым—игырым тывъиркын	
тэлмычгын	
наӄам колё ныӄулильыръуӄин	
вэлерым тыпкирык	
йъарат гынмыл нылгиегтэлӄылгилюйгым нивигым—игырым тывъиркын	
ытлыгэ ивнин ӄэйвэ гэчимгъуйгыт	
риӈэнэӈ тилму рытчын	
тыӈэлӄутынэ ивнин эвӈан риӈэнэӈ	
ытлыгэ татлыгнэн ии игыр ӄыйгулетгын ынӄэн риӈэнэӈ	
тыӈэлӄут тэнӈысӄиквъи аааа	
какамэй риӈэнэӈ эʼӄэлиӈу тытчын	
игырым тыйгулетын риӈэнэӈ	
ӄонпыӈ игыр ӈоткатагнэпы ӄырым эʼӄэлиӈу мылгыӈон риӈэнэӈ	
чавчывата ванэван ныгынриннин льэлеӈкы ӈэлвыл	
ӄынвэр ыныкӄач нымытвальын оʼравэтльан иквъи китаӄун мынмысӄэвын ӄол ӄораӈы юрэӄ ынӈин рытык нъымчен ынкъам ӈэлвыл нъыгынрэтыӈонэн	
чавчыв ӈалвыльэты ӄытгъи эргыръок	
ӄаачыкойпы ляйвыма льунин оʼравэтльан нинэвэнӈэтӄин	
йъонэн	
инэвэнӈыльэ ванэван ныльунин ыныкы тылельын чавчыв	
чавчывата пыкиринэӈу ивнин оой унмыӈаным иаʼм ынӄэн тымын	
инэвэнӈыльэ ивнин эӄуликэ гынтаквыргэгыт энмэч ӄывинрэтыркын инэвэнӈэтык	
чавчывата ивнин ээй вынэ мынвинрэтгытытрэчым иаʼм рэквыт тымын унмыӈаным	
инэвэнӈыльэ ивнин миӈкрим нивигым—ынкъам нымчен мачынан ӈотӄэнмынмыгъан	
ынкъам нынпаавнэн эмӈэлвыл рытык	
чавчывата очнэн ээ вынэ ӄэйвэ ӄырым игыр эмӈэлвыл мынтыӈон	
мачынан ынӄэн тымын	
йъаратым уʼриӈан иʼны варкын ынӄэн майӈыаʼӄалеӈгыргын	
нымкыӄин ӄораӈы ранмыткоӈынэн ныгыттэӄин тэленъеп ӄол оʼравэтльан ганымытвален	
колё ныгыттэӄин чама колё ныръыӄин	
ынкъам лыгэн тэмъюӈыткуръэну нылгыӄин	
ытлён ӄол итгъи нылеӄин ваамгырголягты	
киткит ныйӈэтӄин	
ӄол оʼравэтльан рырынгиивнин	
тэмъюӈыткуръэнэ пынлёнэн миӈкри нылейгыт	
вайым ныгынникгилийгым	
тэмъюӈыткуръэнэ ивнин ӈотӄэн ваамӄалетлы ӄэквэтги	
ӈутинвээмык эвыча гыныкы нъатчаӄэн тыльун кэйӈын	
гынникгилильэ ивнин вэчьым инэтэмъюӈыркын	
тэмъюӈыткуръэнэ ивнин аны ванэван мытэмъюӈгыт	
тэмъюӈыткуръэнэ пынлёнэн гынан гымнин нынны лыги	
гынникгилильэ татлыгнэн ванэван	
тэмъюӈыткуръэнэ ивнин наӄамым иаʼм мэтиву инэлгыркын	
гынникгилильэ ивнин ээ вынэ гынин нынны гымнан лыги	
тэмъюӈыткуръэнэ пынлёнэн микигымым	
гынникгилильэ татлыгнэн ынӄэным тэмъюӈыткуръэйгыт	
тэмъюӈыткуръы эʼӄэчьусӄычеквъи вэвральатыӈогъэ	
ӄынвэр иквъи ытлён рэӄын ивыркын	
ӈыркычгыргэгыт	
титэ гэйгулетлин гымнин нынны	
гынникгилильэ татлыгнэн ынӄэным тычичевыркынигыт—рэтэмъюӈыткуӈыркын гымыкы	
тэмъюӈыткуръы еп аплывэтгавка гынтэквъи	
лыгэн акватэты иквъи колёмэй ынръам оʼравэтльан кывчемгольын	
гынникгилильэ гынтэвтылельын нинивӄин каакомэй	
ынръам гэръэлин оʼравэтльан	
колёмэй танӈаквыргын	
аааа	
аʼмын эналваквъэ тэмъюӈкы	
ӄол рэмкычигъи рамкэты	
пыкиргъи рэмкык	
никвъэн етти	
ии	
намӈылёгъан ръапыӈыл	
аʼм ытръэчым гым нычимгъуйгым этъым гым гамгъоравэтльак гыттаӈ вальэгым	
ӄутиинэ ивнин нырэӄыным мынгыттэчит эргатык нэмэ ӄыетги	
эченур ӈачыӈкэн ръэт ятэты ӄыркылегын	
гыттакалыръольын рагтыгъэ	
эргатык ӄытгъи гэкэӈэ	
ӈачыӈкэн ръэт кыленин	
ръэтык льунин калеплякылгыкай	
ынкы ныпэрӄытваӄэн гыттакалыръоё	
рычичьэтыплыткунин пылякылгыӄай гыттакалыръольа эквэтгъи	
пэрӄытвальа ынкы пылякылгыӄай эӄылпэ рыльэтэннин ӄолеръэтэты нэмэ ынкы пирӄыгъи	
гыттакалыръольа нэмэ льунин пэнин пылякылгыӄай ӄолеръэтык	
льунэӈу ӄулильыръугъи нэмэ льунин пэнин пылякылгыӄай ӄолеръэтык	
льунэӈу ӄулильыръугъи каакомэй гынмылкинын тантакалгын	
вынэ мыгтын гынмылкин ӈотӄэнына такалго	
йыннэн чейвэ ӄаат ынкы вуннинэт	
пэрӄытвальа ӄаат рыгынтэвэннинэт	
пыляӈӈытальын каагты ӄытгъи	
ӄаат уйӈэ наӄам йытъё пылякылгыкай лывавнэн льук	
кулильыръугъи каакомэй колё ныгыттэӄин оʼравэтльан	
иаʼм тивын	
гамгъоравэтльак гыттаӈ вальэгым	
лыгэн итык аӄаака тынъэлык	
ръэтгымнэн ӄаангынтаватыльын	
ярак нытваӄэн йъонэн	
ӄаангынтаватыльа пынлёнэн гыттакалырольа айвэкэнына ивнин ынӈаталым ныгыттэйгыт	
пылекэ аӄаака рытчыткуркын	
каангынтаватыльа ивнин чейвэ ӄырагтыгэ ӄырым ӄаат мыйылгыт	
чеӈэтым гыт чинит рэгыттэчинӈыгъи	
чейвэ рагтыгъэ гыттакалырольын	
ынӄэн гатвален тэленъеп аӄалыльанма	
ӄол оʼравэтльан ӄонпыӈ эʼӄэльэ ванэван ыʼнынрэӄэвын	
ытръэч нымӈылёӄэн ынӄом ныпэляӄэн	
эʼкэльэ льук нымӈылёӄэн микигыт	
нэнататлыӈӄэнат оʼмйъаяӄэгым	
нэмэ нымӈылёӄэн нырэӄигыт	
нэнататлыӈӄэнат ныкымъырэрэйгым	
ынӄом ныпэляӄэн	
ӄол рыннин кымъылгын колё нымкыӄин румэкэвнин	
ынӄом кымъынчыку рытыӈонэнат	
эʼкэльыт рырынгиивнинэт ӄликкин	
намӈылёан микигыт	
татлыгнэнат оʼмйъаяӄэгым	
нэмэ намӈылёгъан нырэӄигыт	
татлыгнэнат иръын нинэмлюйгым	
ивнинэт ивкэӄуным ӄыетгытык гымнин мымлыт торыкы мынкалыровынат	
эʼӄэльыыт ӄытгъэт	
кымъымкын кымъынчыку рытъёт рыкалыровнэнат	
эʼӄэльыт гынтэквъэт еп эплыгитзкэ кымъыт	
гынтавакватэты иквъэт колёмэй мэйӈымымлыльын	
оʼмйъаяӄына тэнӈу рытчынинэт аааа	
аʼмын колё эʼӄэльыт тынчеӈыттэвынэт	
аʼмын эвӈан кывчемгъольэгым — эмрэӄум эʼӄэльыт мынъэӄэлиӈэвынэт	
ынӄом нэмэ кымъыгэлеӈӈогъэ	
пипиӄылгыӄэй льунин пиринин	
эквэтгъи пипиӄылгыӄэй нинэнрыӄин	
нэмэ ыннэн рырынгиивнин эʼӄэльын	
льунэӈу эʼӄэльын оʼмйъаяӄ вакъосӄычатгъэ	
эʼнныкагыргын ыʼръымлёӈӈонэн	
эʼкэльэ пынлёнэн микигыт	
оʼмйъаяӄэгым	
эʼӄэльэ пынлёнэн нырэӄигыт	
вайым колё гэмымлынӈэйгым иръын нинэмлюйгым	
оʼмйъаяӄына ивнин ивкэӄуным ӄыетги гымнин мымыл ӄыльугын	
эʼӄэльын ӄытгъи	
оʼмйъаяӄына ивнин ӄилкымъет	
эʼӄэльын илкымъетгъи	
оʼмйъаяӄына эʼӄэльин мынгыӄач пиринин	
пипиӄылгыӄэй почьачыковты ёнэн	
эʼӄэльын ыʼсӄагтыткоръогъэ ӄулильыръугъи мэй мэй	
мымлычгын мымлычгын	
гарыглен гарыглен	
ӄынвэр пипиӄылгыӄэй ратрочыко нъэлгъи	
эʼӄэльын пытӄылым ӄулильыръугъи колёмэй ръанотайӈын ратрочыко нъэлгъи нъэлгъи	
ытлён уʼриӈан тыръэгъэк	
оʼмйъаяӄына тэнӈу рытчынин аааа	
ымыӈ мымлык ролыӈ вальын эʼӄэльын	
ӄынвэр эʼӄэльэ пиринин пипиӄылгыӄэй ратрочыкойпы лейвыльын	
ынръам мынгык юуткугъи пипиӄылгыӄэй	
ӄынвэр эʼӄэльын гынтэквъи ынӈин пипиӄылгыӄэй мынгык ёоткотвагты	
оʼмйъаяӄына гынтэвтылельын эʼйӈэвнин мэй ӄыетги	
гымнин мымлычгын мыгтын гынык мынгэпы	
эʼӄэльын пэлӄынтэтгъи панэна пипиӄылгыӄэй мынгык ныйготкотваӄэн	
эʼӄэльин мынгытлыӈын гэнмутлытъыръувлин пипиӄылгыӄэе	
оʼмйъаяӄына йымнин пипиӄылгыӄэй аʼӄальымынгэпы	
ынӄом эʼӄэльын гынтэквъи	
гынтавтыляма нивӄин колёмэй эрвыванныльын мымлычгын	
оʼмйъаяӄына тэнӈу нинэлгыӄин гынтэвтылельын аааа	
аʼмын вытку тыльун оʼравэтльан вэнъым ынан тотъэты вальын	
наӄам вэнъым ынан нырулӄин	
валвыйӈа льунин эчьытъул ӄорэн мэчнымэйыӈӄин оʼравэтльэн раратъё	
авынтанӈыткольатэты пиринин аааа коккоккок	
аʼмын вэлынкыӄун трэчьытъулюльэты	
оттыткынэты рыльэтэннин ынкы роӈӈонэн	
тыргук амӄынлывавкы роо тэнӈу нинэтчыӄин аааа колёмэй ынръам ачьыйӈын ныгтыӄэн	
аааа коккоккок	
аʼмын вэлынкыӄун микынэ гымыкы гапэлялен	
ятъёлӄая эʼйӈэръульын валёмнэн чамэтанэн	
эчги валвыйӈык ванвык уттык ынкэгиӈкы нъэлгъи эʼйӈэскыченнин эй	
валвыйӈын эмчеӈыттэтэ рыпэт гароома эрэтгъи	
араттыляма ныӄулильыръуӄин коккоккок	
ынръам poo ръэгъи	
ятъёлӄай авынӄолельыровты гынтэквъи ооккоймэй	
ооккоймэй	
валвыйӈын эрэтык рыпэт гъылчыкутлин	
ыʼлчыкойпы ӄутгъи	
ятъёлӄай иʼрэмйылтыльын льунин аʼйӈавъевыӈонэн роо ӄыетги	
ынӄом риӈэгъи	
рэӈамъянма нивӄин какамэй ынръам роо гынтэквъи	
пипиӄылгыӄэй тымкыгэӈгыпы нылейвыӄин	
пипиӄылгыӄэе льунин валвыйӈын эʼйӈэвнин апай ӄыетги мымлюгыт	
ӄытгъи валвыйӈын	
пипиӄылгыӄэе мымлёӈӈонэн	
мымлёма йылӄэтгъи валвыйӈын	
лыгэн йылӄэтгъи валвыйӈын льулӄыл кэлийвынин пипиӄылгыӄэе валвыйӈэн вылӄэ	
льулӄыл кэлийвыплыткунин эквэтгъи пипиӄылгыӄэй	
йылӄыльын пэлянэн валвыйӈын	
кыеквъи валвыйӈын ӄулильыръугъи коккок эʼми пипиӄылгыӄэй	
ынӄом риӈэгъи валвыйӈын вээмык гыргоча	
рэӈамъянма нинэгитэӄин мимыл	
льунин чиниткин выйилвыйил мимлычыку	
ӄулильыръугъи ынръам мэӈин	
китаӄун мыйъон	
йъонэн чиниткин выйилвыйил	
аʼйӈавъевыӈонэн чиниткин выйилвыйил мэй ӄыетги	
ӄынвэр мэчэлкылнин ынръам мэлгымнин выйилвыйил	
ӄынвэр тэӈэлкылнин	
ӄулильыръугъи вынэ ӄэйвэ гымнин выйилвыйил	
чемэт ынӄэната пипиӄылгыӄэй гынтэквъи льукэлиткыльуйгым эʼӄэлиӈу эмлыӈэ	
пчиӄэтэ ӈээкык ивнин ӄаймыгэ	
ӈээккэтэ ивнин мэмлеты трэкувлытку	
ытльата ивнин омкэты ӄинэнрэтги	
чамъам тринэнрэтгъэ — умкыт рэлпиӈыт	
оʼмромкэты ӄинэнрэтги	
трамынгытаргъа	
ытльата ивнин ӄылейпыгэ	
лилит рэчимэнӈыт	
тититэ ӄыннигынэт	
титиӈы рэмлегъэ	
уʼмтитэ ӄыннигынэт	
трэрылгэюпы	
ӄывэлепыгэ	
вэлывэл рэквгъэ	
ытльата ивнин ынӈаталым нъэнӄэйгыт	
ӄырымэнайгыт эвӈан гымнинэйгыт ӈээккэйгыт	
ӈээккэтэ ивнин евъев маймыгъак гынинэйгым ӈээккэйгым	
кэйӈын ваамӄалетлы нылеӄин	
челгырэӄокалгын ралӄаӈынвык йъонэн ныталёӄэн	
пыкиринэӈу кэйӈэ пынлёнэн челгырэӄокалгын нырэӄигыт	
челгырэӄокалга татлыгнэн вайым ныталёйгым	
кэйӈэ очнэн ээ	
ынӄом челгырэӄокалгын ивнин аʼм вынэ виин мынымӈылтэлыркын	
кэйӈэ ивнин янор гым мымӈылтэлык	
кэйӈын мгогъэ пыӈылтэлык ӄол титыкаʼачеко вама ӄэнъевӄэйык гырголягты нылейгым	
эчги крыткынык тынъэлык люур рэвымрэв катам тантэӈӈок риӈэсӄычетгъи	
аны колё гэчеӈыттэтигым	
рыпэтым эмчеӈыттэтэ ыʼсӄагтатык ӄулиӈэйык рымагты тирык	
челгырэӄокалгын энэчгытыльатыӈогъэ оʼтчоймэй аʼмын ныеэпиӈкуйгыт	
кэйӈын нивӄин ии эʼтким аʼачеко вама гамлытвэйгым	
кэйӈын иквъи аʼм гым ратанӈавӈэн гынръам	
челгырэӄокалгын мгогъэ пыӈылтэлык аны гым ʼол титык йыӈэчыку нылейгым яргыеквэ	
пипиӄылгыӄэй тынрынгиивын	
аны ынръам иниквъи	
гымнин магны ӈоонко ӈайгытолыӈкы варкын колё мыгтэкичгыльын	
тэкичгыт ӄынусӄиквынэт	
эвырым гым амраӄамэтваӈа ӈайгытолгэты тылӄытык	
аны ынръам ӄликкин ыʼлёӈэт тымагрэрык	
ӄэйвэ ӈэвэӄ ыʼлё ныкитэ нэнарэрэгым	
аны ӄынвэр ӈайгытолгын энарэрыльатык тынмэрвэтын	
ӄынвэр тынпаавын ӄырирык	
аны колё гэпэӈъивэтигым магрэрык	
аны ӄэлюӄым рыпэт ӈайгытолгын энарэрыльатык гыргочагнотасӄын уйӈэ тытчын	
лыгэн ръылӄылю тытчын	
ынӄэн ӈайгытолгын кытур тыльун	
вытку киткит нымэчвъэйининиӄин	
вай алымы ӈирэӄӄликкин гивиӈит галягъэ панэна ръылкыльын	
челгырэӄокалга кэйӈын ивнин аʼм гым тыплыткук	
кэйӈэ ивнин ээ аʼм ратанӈавӈэн	
энмэч мынлеркын	
челгырэӄокалга ивнин ии вынэ мынлеркын	
амъянра эквэтгъэт	
ӄэпэр майык нытваӄэн	
йъонэн челгырэӄокалга	
челгырэӄокалга пынлёнэн ӄэпэр нырэӄигыт	
ӄэпэрэ татлыгнэн оʼравэтльэн магтэ нинэнчичьэтигым	
плеэн ӈутку ръэнутэт гапэляленат	
челгырэӄокалга ивнин ынӈаталым гыт нытульигыт	
ӄэпэрэ ивнин ръэнутым тытульэтын	
челгырэӄокалга татлыгнэн ынӄэным игыр нытульэтигыт тыйъогыт майык	
ӄэпэр тульык курык ӈыркычаквъэ гынтэквъи	
челгырэӄокалга гынтэвтылельын нинивӄин ӄапатчыӈын тольарайӈын	
ӄол итгъи кытэпалгыӄай вылтумкыӄэнъев гырголягты эквэтгъи	
кырыткынык нъэлгъи вэтчагъэ нытлепыткуӄин ӈалгыл ӄанъяврочгылгэты	
люур кэйӈын льунин ӄыргочыкойпы илюльыльын	
нинэгитэӄин	
ӄынвэр таӈъора нъэлгъи	
кытэпалгыӄай эмӄэлелвынэ нивӄин ынръам оʼравэтльэн ёройӈын оонъыгэлеӈӈоэ	
ӄынвэр иквъи китаӄун мыйъон	
нэнайъоӄэн нэначамэтаӄэн	
эчги чымче рытчынин пирӄыгъи умкыгиӈкы ынӄо нинэвинвыгитэӄин	
ӄынвэр кэйӈын кытэпалгыӄайык чымчеӄэй нъэлггъи	
кытэпалгыӄай тэнӈысӄиквъи аааа	
ёройӈын	
кэйӈын чеӈыттэтык авынӄолельыровты ыʼсӄагтыткоръогъэ каакомэй ёройӈын ёройӈын	
нэмэ кэйӈын чайвыткоӈӈогъэ	
кытзпалгыӄая нэмэ эʼйӈэсӄыченнин мэй гыткалыёройӈын	
кэйӈын ӄулильыръугъи мэй гыткалгыйӈын	
ӄынвэр кэйӈын емгымгыёгъэ умкыт нинэгитэсӄычетйивыӄинэт ынкъам чиниткинэт гыткат	
ынком умкыкэгти пынлёйвыӈонэнат мэй ръаёроӈы	
эʼми ёроӈы миӈкы варкын	
кытэпалгыӄая ивнин ӈотӄэн	
кэйӈын рычеӈыттэвнин	
авъаӄ	
ӈотӄэн	
кытэпалгыӄая тэнӈу рытчынин кэйӈын аааа	
ёройӈын нычеӈыттыӄин	
кэйӈын гынтэквъи авынӄолельыровты оккоймэй ёройӈын	
кытэпалгыӄая тэнӈу рытчынин аааа	
аʼмын ёройӈын нычеӈыттыӄин	
кэйӈын амэчатгъэ	
кытэпалгыӄай паагъэ тэнӈыткук эмӄэлелвынэ нивӄин какамэй эвӈан оʼравэтльат чаӈыттыёрольыт	
наӄам ымыӈ вэнъым мэйӈыӄулильын ёрочгын	
наӄам ымыӈ мэлюунъульын	
аʼмын ӄэйвэ этлы мырэтыляк выткукин гэӄулилин ёроӈы тыльун	
ымыӈ мэлюунъульын	
аʼмын ӄэйвэ этлы мырэтыляк выткукин гэӄулилин ёроӈы тыльун	
ӄынвэр эквэтгъи	
акватэты иквъи эʼтки юрэӄ нэмэ трэльуӈын	
опопы мылеркын эʼтки паӈъэквыргын тэнӈыткук	
кэйӈын омкычыкойпы нылейвыӄин	
вопӄата льунин йъонэн мэрынрэӄэй	
эчги чымчеӄэй рытчынин эʼйӈэвнин мэй ӄыетги	
кэйӈын рычеӈыттэвнин	
кэйӈын чеӈыттэтык ыʼсӄагтатгъэ	
ынръам эʼнныпаӄытвэтлягъэ	
левыт нутэсӄык инэпгъи	
кэйӈын нырэчымгунтэнӈыӄин нылвавӄэн	
вопӄы нытэнӈыткуӄин аааа	
ынръам кэйӈын нутэсӄык ратлыӈыркын	
кэйӈын ымъылёӈэт нырэчымгунтэнӈыльэтӄин	
ӄынвэр вопӄата йъонэн	
налгыӈойӈыӄайгыпы пиринин ынӄо тиӈусӄыченнин	
налгыӈойӈыӄай рыльыпэннин	
лыгэн кэйӈын налгыӈойӈынльыпаннэн вопӄата	
гынтэквъи вопӄы омкычыковты	
ынӄо гэтаӈңонэн кэйӈын рэчымгунтэнӈыльын	
кэйӈын ӄынвэр волӄытвэӈӈок чымгъунтэтгъи	
вопӄата йъонэн	
кэйӈын гэлгипэӈъивэтлин рэчымгъунтэнӈыльэтык	
нытэлгыльэтӄин	
вопӄата пынлёнэн кэйӈын рэчымгунтэнӈыльын	
кэйӈын ӄынвэр волӄытвэӈӈок чымгъунтэтгъи	
вопӄата йъонэн	
кэйӈын гэлгипэӈъивэтлин рэчымгъунтэнӈыльэтык	
нытэлгыльэтӄин	
вопӄата пынлёнэн ынръам рэӄыркын	
иаʼм тэлгыльэтыркын	
кэйӈэ татлыгнэн аны вайым игыр ӈотко омкычыкойпы нылейгым ынръам люур микынэ инъэйӈэквъи	
ынръам ынкы колё тычеӈыттэтык рыпэт тъысӄагтатык	
ынӄом ытлён микынэ инимпытиӈусӄычетгъи рыпэт левыт нотасӄычыковты рытлыӈаннэн	
ынӄом ынръам ытлён микынэ чит инэвинрэтыркын левыт йыток нутэсӄык энапытвальын	
ынръам налгыӈойӈыӄайгыпы инэпиригъи	
ынръам налгыӈойӈыӄай рылыпъэннин	
ынӄом миӈкри рыгынтэвэннин налгыӈойӈын	
ӄымэл гым игыр аналгыӈойӈыка тытваӈӈогъак	
вопӄата ивнин вынэ игыр ӄонпыӈ ӄымчеги омкычыкойпы лейвык	
ытлён ӄынвэр эвилюкэ нэрэтчыгыт вилют нэрэнчыпъыткувӈынэт	
кэйӈэ ивнин мэӈком мылейвыркын	
вопӄата татлыгнэн таӈамӈагъеквэ ӄылейвыркын	
кэйӈэ ивнин ӄэйвэ ӄырым мыкувлыткук ӈагъеквэ лейвык	
вопӄата татлыгнэн кырым	
кэйӈэ ивнин аʼмын рээным кытэпат эʼткиӈыт	
наранмыгым	
вопӄата ивнин ээ вынэ ӄэйвэ	
опопы эвыр мэӈко ӄылейвыркын	
кэйӈэ ивнин опопы мынлеркын	
вопӄата очнэн ии вынэ мынлеркын	
эквэтгъэт амъянра	
кэйӈын ытри эмчьачокалгын гэтумгэвлинэт	
ӄонпыӈ нырачвыӈӄэнат	
ӄонпыӈ имчьэчукэтэ нэнапэчайвыӄэн кэйӈын	
кэйӈын пэчайвык нылгэӈыркылятӄэн	
имчьэчукэтэ ӈыркылятыльын тэнӈу нинэлгыӄин аааа 	
аʼмын нимпэйгыт	
алымы колё нымэйӈигыт вачаӄ ӄонпыӈ тыпэчайвыркынэгыт	
ӄынвэр ӄол рыннин кэйӈэ эмчьачокалгын ивнин китаым ынръам тэйкэвэ мынинмык	
эплеэн ринэнрулылтэвы	
имчьэчукэтэ ивнин оккой эʼтки чамъам нырулигым	
кэйӈэ ивнин аны мачынан эплеэн мэӈин армаӈ вальын	
имчьэчукэтэ ивнин туук китаӄуным мынтэйкэвмык	
тэйкэквъэт	
имчьэчукэтэ кэйӈын янотгытката рыгрыкгыпы пиринин ынкъам ринтынин	
ӈайыткынык рирэннин	
кэйӈын тъылкамаграръогъэ пиринин ынкъам ринтынин	
ӈайыткынык рирэннин	
кэйӈын тъылкамаграръогъэ иикыккая эмчачьокалгыӄай яйвачгыргыӄай нэрмэӄинэӄэй	
имчьэчукэтэ эʼйӈэвнин мэй ӄыетги	
кэйӈын ӄытгъи эмчьачокагты натӄатӄэн	
имчьэчукэтэ тэнӈу нинэлгыӄин аааа	
кайӈычгын нылгэныролӄэначгын	
кэйӈэ ивнин аны энанӈыркылявыркын эӄуликэ	
имчьэчукэтэ нэмэ пиринин кэйӈын вэлёйпы ринтынин гытгэты	
кэйӈын гынонгытгык иргъи	
ӄулильыръугъи уууу	
аʼмын эккагыргын тэӈимчьэчукэӄэй	
имчьэчукэтэ тэнӈу рытчынин аааа	
аʼмын ынывмич кэйӈын эчерикэ рэнъэлгъэ	
кэйӈын гычормэты тэвыльатгъэ	
тэвыльанма нытэнӈыткуӄин аааа	
аʼмын эмчьачокалгыӄай нэрмэӄин	
кэйӈын ӈыпэгъи гычормэты	
имчьэчукэтэ ивнин каакомэй аʼмын колё лыгэтампэратвэй	
кэйӈэ ивнин эвӈан тытампэратвэк	
имчьэчукэтэ татлыгнэн аны колё вэнну тылгыркынигыт гынывмич тампэратвэй	
кэйӈэ ивнин вачаӄым мылеркын гымнин кэйӈытумгыт мылӄырирынэт	
гатампэратвэёченайгым	
имчьэчукэтэ ивнин ии вынэ ӄылеркын вэлер тынтампэратватгыт	
эмчьачокалгын ӄачгыпоттычыкойпы ӈытогъэ	
эквэтгъи ваамӄалетлы	
равыльэӈӄай рырынгиивнин	
имчьэчукэтэ ивнин ынръам гыт маӈэнвараткэнайгыт	
равыльэӈвараткэнайгым	
гытым маӈэнвараткэнайгыт	
эмчьачоквараткэнайгым	
равыльэӈа эмчьачокалгын ивнин каакомэй ынръам	
гынин налгыӈойӈын нувӄин наӄам увик нилгыӄин	
имчьэчукэтэ гитэнин налгыӈойӈын ынкъам иквъи каакомэй ынръам	
налгыӈойӈын гэръэлин	
чит нилгыӄин	
ии алымым чит нилгыӄин	
равыльэӈа пынлёнэн гэмо лыӈын увъэлетыльын	
имчьэчукэтэ татлыгнэн алымым гынмыл нилгыӄин	
нэмэ равыльэӈа эмчьачокалгын ивнин каакомэй ынръам	
гынин увик нилгыӄин наӄам налгыӈойӈын нувӄин	
имчьэчукэтэ гитэнин увик ӄулильыръугъи каакомэй ынръам иаʼм тилгэтык	
равыльэӈа пынлёнэн лыги люӈылгэ рытын титэ илгэтгъи	
имчьэчукэтэ татлыгнэн алымым айвэ нувигым	
равыльэӈа ивнин каакомэй ӄоныры ынръам гэрэӄигыт ымыӈ лылет нувӄинэт	
эмчьачокалгын ӄулильыръугъи оккоймэй ытлён тыръэгъэк	
иаʼм увик алваӈ нъэлылетыркын	
равыльэӈа ивнин ӄэйвэ гэчимгъуйгыт	
алымы эвын ынӈин вальэгыт нилгигыт ымыӈ налгыӈойӈын эвын ынӈин вальын	
эмчьачокалгын гынтэквъи	
акватэты иквъи ытлён тыръэгъэк	
равыльэӈа гынтэвтылельын нинивӄин аʼмыным ытлён гымык яральэты тратвыгыт	
кэйӈын ытри вопӄы рынгивигъэт	
кэйӈэ ивнин каакомэй етти	
ии тыетгъэк	
кэйӈэ чиниткин увик гитэнин	
ынӄом вопӄан	
ынӄом иквъи каакомэй ынръам иаʼм амалваӈ вальыморэ	
вопӄата ивнин ръэнутым алваӈ вальын	
кэйӈэ татлыгнэн ынӄэным гынык левтык гэнӈэлинэт оттычгыт наӄам гымык уйӈэ	
вопӄата гитэнин чиниткин увик ынкъам левыт	
ынӄом кэйӈын гитэнин	
иквъи каакомэй кээглынангэт ынръам гэръэмури	
кэйӈэ ивнин ӄоныры ымыльо алваӈ валыт рыгрыгыт гыткат	
лыгэным ымыльо	
кэйӈэ ивнин китаӄун мынэквэнмык чеэкэй	
юрэӄ мэӈин мыныльун ынкъам мынымӈылён	
эквэтгъэт	
кытэпалгын нэнрынгиивын	
кытэпата пынлёнэнат ныръэтури	
кэйӈэ татлыгнэн вайым мури иаʼм амалваӈ вальыморэ	
ынкъам ынӄэната нымӈылёгэлеморэ	
ынӄом кэйӈэ кытэпалгын гитэнин ынкъам иквъи ӄоныры ымыӈ гыт алваӈ вальэгыт	
кытэпата ивнин иаʼм алваӈ вальэгым	
кэйӈэ татлыгнэн ынӄэным гынык левтык гэнӈэлинэт ӈирэӄ оʼмоттычгыт	
наӄам гымнин уйӈэ	
ынръам вопӄаным ымыӈ левтык гэнӈэлинэт вырымкоттычгыт	
кытэпалгын иквъи каакомэй ынръам ӄэглынангэт иаʼм амалваӈ вальыморэ	
кэйӈэ ивнинэт китаӄуным мынчимгъумык юрэӄ мыныкэтъон иаʼм амалваӈ вальыморэ	
кытэпалгын гынтэквъи	
лыгэн иквъи эʼтки гым чамъам трэчимгъу	
ымыӈ вопӄы гынтэквъи	
лыгэн иквъи эʼтки ымыӈ гым чамъам трэчимгъу	
кэйӈын ынкы гыролмакы ыʼсӄагтыткольатыӈогъэ наӄам ныӄулильыръуӄин каакомэй ынръам тумгыт ръэгъэт	
майӈычемгъомачы иаʼм гынтэквъэт	
вопӄы ваамъеквэ нылеӄин	
ӄэпэрэ эʼйӈэвнин ельой ӄыетги	
вопӄы кытгъи	
ӄэпэрэ пынлёнэн ръапыӈыл	
аʼм уйӈэ	
гыниным ръапыӈыл	
ӄэпэрэ татлыгнэн аʼм ытръэчым нычимгъуйгым ивкэ ӈирэмури гыткат мынылпууръыркынэт	
гымръам эквыгытката тъитык	
вопӄата ивнин кытъаткэм миӈкри мыныгтынэт ыпытвальыт гыткат	
ӄэпэрэ татлыгнэн аны оʼравэтльатым мынылӄырирынэт	
ыргин валят варкыт ыʼнычвинэт гыткат	
гынин гыткат гымык ыʼныйпатынат	
гымнин гыткат гынык ыʼныйпатынат	
вопӄата ивнин аны рээным наранмымык оʼравэтльата	
гым роолӄылё наранмыгым	
гытым нэлгын вилю эмрэлгыӈэ	
ӄэпэр чимгъугъи ынӄом иквъи вынэ ӄэйвэ оккой наранмымык	
чама гымнин гыткат гыто тытчынэт	
йъэлыги оʼравэтльамайык тульэтык ирвывэгычьыт	
вопӄата татлыгнэн ымыӈым гымнин гыткат гыто тылгыркынэт иʼгэ кылыльэтык иквычьыт гынтэвык	
ӄэпэрэ ивнин вынэ ӄэйвэ эвнэлпууръыкэ мынынтынэт гыткат	
таам мынлеркын	
кэйӈын маёлгыткынык нытвэтчатваӄэн	
йильэқʼэй вээмык никвичиӄин	
йильэӄэе кэйӈын льунин вэтчатвальын	
эʼйӈэвнин мэй ӄыетги	
кэйӈын ӄытгъи	
йильэӄэе ивнин ынӈаталым гыныкы гымнин нымэйыӈӄин вэтгав варкын	
кэйӈэ ивнин ръавэтгав	
йильэӄэе татлыгнэн вайым гым нычимгъуйгым ивкэ ӈирэмури ярат мынылпууръыркынэт	
кэйӈэ ивнин нырэӄыным ярат мынылпууръынэт	
кэйӈэ пынлёнэн миӈкым гынин яраӈы варкын	
йильэӄэе татлыгнэн ӈоонком маёлгыткынык	
йильэӄэе ивнин гыниным миӈкы варкын	
кэйӈэ татлыгнэн ӈоонком иʼннук варкын	
йильэкэе ивнин таам вынэ гым мылеркын гынык рагты	
гымнин яраӈы гынан ӄыпиригын	
эквэтгъэт амъянра кэйӈын ельараггы ӄытгъи йильэӄэй — кайӈырагты	
йильэӄэй кайӈырак пыкиринэӈу рылгъэ	
ӈалгыл яраӄалтэ нинэгитэӄинэт нивӄин аʼмын колё яраӈы нымэйыӈӄин тыльун	
ынӈаталым нымэльэв тытваӈӈок	
кэйӈын ельарак лываквъэ рылык	
ӄынвэр йъонэн йильэӄэй	
йильэӄэе ивнин раӈӈытай	
кэйӈэ татлыгнэн тылвавык рылык гыныграк	
йильэӄэе ивнин ыʼрунтээркын	
наӄам гым тытлык гыныграк	
кэйӈэ ивнин вынэ ымыӈым еӄааӄ тылвавын рытлыӈатык	
йильэӄэе ивнин китаӄуным мынынмэйӈычитэвынэт гынин еӄааӄ ытри гымнин увик	
йильэӄэй кайӈыеӄаткынык арычгатгъэ	
ынӄом иквъи каакомэй эвӈан вэнъым гым ныппылюйгым	
ымыӈ гынык еӄак мыӄыӈ вальэгым	
ынръам гэрэӄигым	
йильэӄэе кэйӈын ивнин вынэ опопы ярат эвнэлпууръыкэ мынынтынэт	
йъарат миӈкы ратваӈӈогъа	
таам энмэч мылеркын ярагты	
кэйӈэ ивнин ии вынэ ӄылеркын	
милютэтэ льунин иʼгин тымъё кытэпалгын	
ынӄэн ыпатыӈонэн	
риӄукэтэ йъонэн нувиӄин	
милютэтэ ивнин	
етти	
ии тыетык	
риӄукэтэ пынлёнэн миӈкри тымын кытэпалгын	
милютэтэ татлыгнэн лыгэным тычамэтгъан ынкъам эчги тыпкэрыӈок тыӄулильыръук	
ынкы чеӈыттэтык въигъи	
риӄукэтэ ивнин вынэ ӄинэныйгулев ынкъам эʼптэ гымнан мынмын кытэпалгын	
милютэтэ татлыгнэн лыгэным мэрынрэӄэй ӄычамэтагын эвыр тэн чымче рэтчыӈын вэты ӄуным нымэйӈъэв ӄыӄулильыръугъи	
чымче рэтчыӈын вэты ӄуным нымэйӈъэв ӄыӄулильыръугъи	
риӄукэтэ очнэн ээй вынэ мыгтэпгэлек	
рэӄокалгын кытэпгэлегъэ	
кытэпалгын льунин	
чамэтаннэн эчги чымче рытчынин ӄулильыръугъи	
кытэпалгын иʼрэгъи	
рэӄокалгын мэлётагты пэлӄынтэтгъи	
рэӄокалгын милютэк пыкиргъи	
милютэтэ пынлёнэн аʼмто кытэпалгын тымын	
риӄукэтэ татлыгнэн тылвавын тымык	
ӄэйвэ тыӄулильыръук люӈвъитэ итгъи йъэлии иʼрэгъи	
милютэтэ пынлёнэн гынтэвтылельын ванэван рэӄын ӄиквын	
риӄукэтэ татлыгнэн ванэван	
милютэтэ ивнин ӄоныры вэнъым тотъэты вальэгыт	
ымыӈ кытэпалгын тымык лывавын	
иаʼм гынтэвтылельын ивкэ рытын	
евъев евъев	
ынкы эвын нъывъин	
рэӄокалгын мэлётагты эʼӄэлиӈэ гынтэквъи	
гынтавакватэты иквъи оккоймэй	
юрэӄ ымыӈ гым рычеӈыттэвэ рэнанмы	
пипиʼкылгыӄэй тымкыгэӈгыпы нылейвыӄин	
йильэӄэй нъэйӈэръуӄин маёлгыткынгыпы	
пипиӄылгыӄэе валёмнэн эʼйӈэръульын тымкыткынык вакъогъэ	
эʼйӈэвнин ынъев ӄыетги	
йильэқʼэй ӄытгъи	
пипиӄылгыӄзе ивнин етти	
ии тыетык	
пипиӄылгыӄэе ивнин ивкэ чеэкэй мынытваркын ынкъам мыныкэйӈыгилиркын	
эʼтки аʼӄалеӈгыргын кэйӈын	
йъэлии мури наранмымык	
пипиӄылгыӄэе татлыгнэн аны ынаным мынрэгыттэӈын митъэ ныппылюмури мынчамэтан ынкъам эмвэгылкуйвэ мынранмыӈын	
йильэқʼэй чимгъугъи ынкъам иквъи вынэ ӄэйвэ ынӈин мынинмык кэйӈыгилигъэт кэйӈын нэльун	
начамэтан	
эчги пыкэрыӈогъат пипиӄылгыӄэй иквъи кэйӈыгилигъэт кэйӈын нэльун	
начамэтан	
эчги пыкэрыӈогъат пипиӄылгыӄэй иквъи оккоймэй ӄытлыги емгымгыгыргын	
йильэӄэе татлыгнэн ӄун гынмылым тивыркынигыт—аʼӄалеӈгыргын	
кэйӈэ валёмнэнат вэтгавыльыт	
пэнрынэнат ивнинэт тынуркынитык	
никвъэн апай ивкэӄун мыниквыт ӄыпалёмтэл	
гыт уйӈэ эмымлыкэ	
татлыгнэнат вынэ ӄэйвэ колё гэмымлигым	
вынэ мынымлюгыт	
ээй вынэ ӄинэмлюгытык	
намлёӈӈогъан	
мылёма йылӄэтгъи	
эчги йылӄэтгъи пипиӄылгыӄэе йильэӄэй ивнин китаӄун лыляйпы мынвэгылкуйвын	
юрэӄ мынынмын	
нэвэгылкуйвын лыляйпы нэтленпыткынтэтйивын	
нэнмутлытыръувын лыляйпы	
въигъи кэйӈын	
нивӄинэт аʼмын колё нэрмэмури — кэйӈын мытынмын	
вынэ ӄонпыӈ чеэкэй мынытваркын ынкъам ынӈин ӄонпыӈ мынынмыркынат кэйӈыт	
вэлынкыӄун тэчьыкэйңʼуқ	
кэйӈын омкычыкойпы нылейвыӄин	
риӄукэтэ эʼйӈэвнин апай ӄыетги	
кэйӈын ӄытгъи	
кэйӈэ рэӄокалгын пынлёнэн гынаным ръэнут эʼӄэлиӈу нинэлгигыт	
риӄукэтэ татлыгнэн аʼм ытрэчым гымнан эʼӄэлиӈу нинэлгигым оʼравэтльат	
миӈкрим рыпэт ойвалчыӈыт ныпэгляӄэнат	
кэйӈэ ивнин гымнан ванэван эʼӄэлиӈу мылгынэт оʼравэтльат	
ытръэч гымнан эʼӄэлиӈу нинэлгигым рэвымрэвыт	
миӈкримомкыгэӈгыпы риӈэсӄычетыльын тантэӈӈок гынтаквыргын	
рикуӄэтэ ивнин гымыкы ӄырымэн рэвымрэв аʼӄалеӈгыргын	
гымнан ыннанъылё нэнанмэгым мынгыткэн рэвымрэвыт	
кэйӈэ рэӄокалгын ивнин китаӄуным амъянра мынылӄырирынэт	
гынан ӄылӄыриргынэт рэвымрэвыт гымнан — оʼравэтльат	
эплеэн микынэ ранмыӈынэн	
эквэтгъэт амъянра	
рэӄокалгын рэвымрэквилигъи кэйӈын оʼравэтльагэлегъэ	
оʼравэтльата кэйӈын пэнрыткольын нэлӄэгнэвйивын амкарго нэтчын	
ӄынвэр кэйӈын гынтэквъи	
риӄукэтэ тымнэн ӄликкин рэвымрэв	
аʼтчаӈӈогъэ кайӈэты	
кэйӈын пыкиргъи риӄукэк мутлытӄыльу	
кэйӈэ ивнин ӄэглынангэт оʼравэтльат вэнъым ынан мыкуйвэтльэт	
рэӄокалгын ивнин гыт уйӈэ эвъянвыайка	
риӄукэтэ татлыгнэн ӄэйвэм выквыӈытгылявӄай варкын	
риӄукэтэ пэнъёлгын увинтыльэннин выквыт пэнъёлгычыко ёйвынэнат	
выквыт гылетгъэт	
кэйӈын ивнин ӄарычгатгэ	
кэйӈын арычгатгъэ	
риӄукэтэ гылвыквыт атынвычыко ёйвынэнат	
кэйӈын эмтъыле нывитыткуӄин	
рэӄокалгын нивӄин вэлынкыӄун тэчьыкэйӈуркын	
кэйӈэ нинивкин аʼа	
рэӄын нивигыт	
риӄукэтэ нэнататлыӈӄэн въигъи кэйӈын	
рэӄокалгын лыгэпэчыкоргаквъэ	
нивӄин аʼмын како вэлынкыӄун тэчьыкэйӈук	
аʼмыным ытлён мэңʼин энъыңʼ ратвагъа	
иʼгэ мэлёталгын ивнин гыт нылгинимпэйгыт	
омкыгэӈгыпы пирӄыгилирэйгыт	
милютэтэ ивнин китаӄуным мынрачвыӈ	
иʼгэ ивнин евъев янор тумгыт ныетынэт	
пыкиргъэт кэйӈын ытри ӄэпэр тумгык	
пыкиринэӈу ӄэпэрэ кэйӈын ивнин ынӈаталым нурэйылӄигыт уйӈэ лымӈэ гыныгмил йылӄыяальын	
ытръэч гыт ымльаляӈэт ныйылӄэтигыт	
кэйӈэ кэпэр ивнин китаӄуным мынрачвыӈ	
ӄэпэрэ ивнин евъев янор мынумэкэт	
умэкэтгъэт	
милютэтэ ивнинэт эвыным мынрачвыӈ	
умкыгиӈкы пирӄырэйгым эплеэн рэнапэчайвынтык	
тумгэ нивын туук мынрачвыӈ	
рачвыӈгат	
ӈэгны накавран	
мэлёталгын ынан ыттыёл ярак пыкирги	
иʼны—вулкытвик кэпэр — ныкитэ кэйӈын — вытку эргатык ыʼлё	
мэлёталгын нэргавкэн тумгыт нинивкинэт ытрэч гымнин гыткат нинъыӄинэт	
эʼрыкур иʼны нивӄин	
нимпэйгыт	
ӄытлыги ытлён чинит нимпэӄин	
пипиӄылгыӄэе нинэлӄырирӄин мэлёталгын	
энмэн ынан энъычьыӈ гэмгэгынникык мэлёталгын	
пипиӄылгыӄэй нивӄин эвыр трэльуӈын мэлёталгын эвыным мынрачвыӈавын	
пипиӄылгыӄэе льунин мэлёталгын эʼйӈэвнин мэй ӄыетги	
мэлёталгын ӄытгъи	
пипиӄылгыӄэе ивнин ръапыӈыл	
аʼм уйӈэ	
милютэтэ ивнин гыниным ръапыӈыл	
пипиӄылгыӄэе татлыгнэн аʼм ытрэчым гым нычимгъуйгым ивкэ ӈирэмури мынрачвыӈ	
ымыльо гымнан льоо нивӄин	
мэлёталгын колё нинъыӄин	
иʼны нивӄин ынкъам кэйӈын ынкъам ӄутти	
милютэтэ татлыгнэн ии итыкым ӄэйвэ тэнъеп микынэ энапэчайвыка инэнтыркын	
ымыӈым гынан ӄырым ӄэнапэчайвыэ энмэчым итык еп акванма трапэлягыт	
пипиӄылгыӄэе ивнин китаӄуным мынрачвыӈ	
ӈаанӄэн ӈан маёлгын мынкавран	
рачвыӈгъат	
пипиӄылгыӄэй акватэты янотгъэ	
пипиӄылгыӄэй лыгэн турэквэтэ тымкыгиӈкы пирӄысӄычьэтгъи	
мэлёталгыным лыгэн кавранвэты нылгийӄыръилеӄин нивӄин этъым энапэлягъэ эмрэӄум эʼми тынтымӈэвын	
пипиӄылгыӄэйым лыгэн пэрӄынвэпы пэлӄынтэтгъи ванвэты ынӄо аʼтчаӈӈонэн мэлёталгын	
мэлёталгын таӈконпыӈ гэйӄыръилелин	
эчги мэлёталгын пыӄэрыӈогъэ пипиӄылгыӄэйык пипиӄылгыӄэе тэнӈу рытчынин аааа	
каакомэй вэным ынан нимпэйгыт	
еп турэквэтэ тыпэлягыт	
милютэтэ ивнин китаӄун нэмэ мынрачвыӈ гым мыянотык акватэты	
нэмэ рачвыӈгъат	
нэмэ пипиӄылгыӄэй турэквэтэ тымкыгиӈкы пирӄыгъи	
пэрӄытыляма мэлёталгын ивнин вай вай тыгаляркынэгыт	
мэлёталгын эмрэйӄыръилеӈэ рыпэт гилкымъетлин	
нэмэ пипиӄылгыӄэй пэрӄынвэпы лыгэн ванвэты ӄытгъи	
мэлёталгын ининигъи эмрэйӄыръилеӈэ рыпэт йыкыргын ганааӈкавлен	
пипиӄылгыӄэе тэнӈу рытчынин аааа	
эмпамэлёталгын эмимпэтэ рыпэт йыкыргын рааӈкавнэн	
пыкиргъи мэлёталгын гэлгипэӈъивэтлин	
иквъи колёмэй ынӈаталым тыпэӈъивэтык	
пипиӄылгыӄэе нинивӄин аʼмын ӄоныры вэнъым нимпэйгыт	
еп турэквэтэ тыгалягыт ӄэйвэ галяӈӈок тиквыт	
вай вай тыгаляркынэгыт	
вэнлии эналвавэ галявэрэӈкы	
милютэтэ ивнин эʼтки чамъам трапэчайвыгыт опопы ратанӈавӈэн	
пипиӄылгыӄэе ивнин ии эʼтки нимпэйгыт ӄырым ӄэнапэчайвы	
опопы ратанӈавӈэн ӄыраӄатык	
энмэн ӄорайпы ӈирэӄ оʼравэтԓьат нырагтытыԓяӄэнат	
наёоʼръонат	
ӈэранчывэ ӈирэӄ ярат нэԓьунэт ӄутти мэчигычгык ӄуттиым рыягнавкы выԓтэ  ԓыгэмыграԓьыт	
янра вагъат	
ӄоԓ ӈоонко вагъэ ӄоԓым мыграԓякы	
ягнамчоӈавысӄатӄагтэ ратомгыроԓьыӄагтэ ныԓгинывэймэнӄинэт наӄам къоотӄагтэ эвыԓӄонайгыргыӄачԓьаӄагтэ	
аны имырэӄэ наӈӄамэтвавын рэмкыԓьын нутэсӄытэйӈэтэ	
коԓё ныӄамэтваӄэнат	
ӄоԓым ӈоон нынкыкватӄоӄоӈовӄэн	
эргатыкым панэна ныёаʼтӄэн	
ӄутынэ ивнин тумгытум гыыт нырэӄытъуԓюйгыт	
аны тэӈимыръэнут нинэнуйгым паԓӄомраԓгын кымчекыԓгын  ԓыгэным имыръэнут	
вынэ вэриным гым ытръэч ныкыкватӄоӄоӈойгым	
рагтык пыӈыԓтэԓгъэ авынраԓьэты гымнин тумгытум тэӈимырэӄэ ныӄамэтваӄэн	
ытԓён ныпэԓӄумруӄин ныкымчекоӄэн ԓыгэн нимырэӄуӄин	
авынраԓьыт иквъэт кыкэ вынэ	
эты ыннэн ныӄэвиигичигъэн	
ӈытогъэ ӄытгъи	
намӈыԓёгъан нырэӄигыт	
ӄун рэмкыԓьэ инэнӈивыгъи энмэн тургин рэмкыԓьын ныкаԓготкэӄэн тыкымчегрэрык тыпаԓӄомрарэрык	
кыкъэм иаʼм инэтэйкыкыԓьигыт эԓек тэйӈэт	
ытръэч ӄонпыӈ гамгагаԓяԓьэты пынԓёԓьатыркын	
наӄамым эмӄуԓгэ ԓёӈынрагтатыԓьын пэԓӄумрэкин ынкъам кымчеккэн чывипыт нэйыԓын	
рагтыгъэ	
эргатык кыеквъэт эвын гэтэгмэԓетԓин	
рэмкыԓьыт эквэтгъэт	
ӄытԓыги ыннэн гэрэмкыԓьэтԓин пипиӄыԓгык ӄоԓым вувчеԓкак	
нэмэ вай ярат нэԓьунэт	
ӄоԓ иквъи игырым чеэкэй мынытвамык	
ик	
пыкиргъэт	
нэмэ нымным	
ӈавэтынво эвын ынръам мэйӈывэнуӄыԓьыӄэгти мэйныԓыԓеԓьыӄэгти ӈэвысӄэтти	
ратомгыроԓьыт нэмэ	
ынӈатаԓым пытӄыԓым нывэймэнӄинэт	
аны ынръам имыръэнут ныннуӈэтӄин ыннээн мимигыт ӄопаԓгын	
ӄытԓыги йиԓьэрэмкык гэпкитԓинэт	
ынӄъом эквэтгъэт рагтыгъат	
ытръэч	
эчеԓигъэк гэӈэвмиргыӄэе ытԓывъёӄай нытваӄэн	
ытԓён ныгытъытэвиминӈыӄинэт	
нунъэмъуԓьытым ӄонпыӈ ныръэвуԓьэтӄинэт	
ӄоԓ рыннин ытԓывъёӄая ивнин ӈэвмиргыӄэй	
кита нонъамъогты мытуԓьыԓӄивык этгэԓгэты ръавытъоԓеты	
вынэ ынӈэ этуԓьыԓӄивкэ	
эʼтки ӄэйвэ тырэтуԓьыԓӄиквъэ	
ӄэԓюӄ тыгытъэтыркын	
туръурэткин къэԓиӄэй йымнэн ԓьаԓягмачы	
иръыӄэй гапочьама ныԓгинычивмыӄин ӄонайӄагтэ киткит ӈырэк эвыча ваԓьыӄагтэ эпԓеккэ	
ӈытогъэым ӈан нонъамъогты ивтыԓйиквитэ тагъэ	
таӈамкытгэԓыткынык нинэтэнтиӄин	
ӄынвэр пыкиргъи	
увэрайпы ойымпыкыԓгийӈын йытонэн	
ытръэч ӈыронрыԓга упэ рырагтаннэн	
пыкиргъи	
ойымпакыԓгийӈын рычимиръэвнин	
увэраӄай тэнйыръэннин	
ээкэт нэмитчьэԓетъюунэт	
эмитчьэԓетыпԓыткукым аны коԓё гаӄамэтваԓенат	
нунъэмъуэрмэчьэ тыӈивынин ӄоԓ ӈэвъэн ивнин кита рай эчеԓитъэейвэԓ  эты ченывъигъи кита ӄыёпатгын	
ӈытогъэ тыӈэвыё	
оннаигыргэпы эʼԓепэтгъи ӈэвыскэт	
ынпыӈэвӄэе нэнанвэтгаватӄэн ӈэвысӄэт ӄоԓ ӄынур ԓёӈваԓёмыԓьын  ԓёӈочыткота ытръэч нинэԓгигитэйвыӄинэт	
ынӈин ԓыгэн авъеткынка ӈытогъэ рагтыгъэ	
эрмэчьын пынԓёгъэ эʼми эты энмэч гэвъиԓинэт	
ии ытԓён гэвъиԓинэт	
аныӄун кыёпатгынат ԓыгэн ээкэт чымгыргыԓьыт	
гэмитчьэԓетыԓьэтԓинэт рымынтэ	
како	
эви ыныкагты тыӄитъытвыткуркын	
вынэ тэвыԓьыт ӄынымӈыԓяквынат мыныгтынат	
эви вэнвэты тыԓейвыԓьэтыркын эви ыныкы	
аʼмын коԓё ӈоон амӈырооткэнат орвъаматыԓьыт ӄытръугъэт ачьаԓеттъагты	
рай ынкы тытԓыывэраӄай нынпэгԓяръовӄэн	
ынпыӈэвӄэй ныԓгайыԓгавӄэн	
ытԓывъёӄая нинивӄин мынтогъак вэԓер мыгитэнэт эноматыԓьыт	
ынӈэ антока наранмыгыт	
вынэ вэнԓыги ӄэйвэ тынторкын	
ӈытогъэ	
ынӄэн эвиръыӄэгти йымнэнат	
тыԓяма наркычыткоӄэн виԓюӄэгти нинэнрыӄинэт	
мыӄычьыкываннаԓгыӄай нинэегӄэпчуткуӄин вэԓер ӈоот ӄинэйыԓгытык	
эрмэчьэ виин пэнрыма ээй	
вынэ эви вай гыныкы тыӄитъытвыткуркын	
упынъыԓининым ԓюур ытԓён ягнаковԓыткогъэ ԓюур ытԓён арычга иргъи	
эвыр ӄутынэ нинэӄэпԓюӄин вэԓер ӈотӄэн ӄинэйыԓгытык	
нэмэ ӄоԓ ныпэнрыткоӄэным ԓюур ытԓён арычга нирӄин	
ӄоԓ нэмэ чекаԓваӈ ваԓьыторэ	
вэԓер ӈотӄэн ӄинэйыԓгытык	
кываннаԓгын эйминнин	
ӈан эрмэчьын таӈамгыткак вычгыпъюук гыткамчаткойвынэн	
ӄуттъим гынтэвръуԓьыт нинэтэӈкыргэймитӄинэт выԓгыпык	
ымыԓьо тэрмэчьыӈыԓьыт тымыткойвынэнат	
ԓыгэн эвырым авэръэпыръогъэ агноннайӈатгъэ	
ынӄэным ӈан пынԓятыԓьын ӈэвысӄэт ынан выёԓьо рытчынин	
ытръэч	
ынпыначгыӄай гэӈэвъэнэ коԓё нытэвиминӈыӄинэт	
ӈытоткынык гатваԓен яраӄай вынэ ныппыԓюӄин	
эмӄынръэвук ынӄэнат нъэйӈэвӄинэт ръэвынъюԓьу	
ытԓён нынтэвиминӈэтӄинэт ныръэвынъюӄинэт эргатыкым нэԓвэтӄинэт	
аԓванма ӄуным эрмэчьэ нинэпириӄин ынпыначгыӄай нэнойӈэмтэӄэным ратрон ӈан мытӄыԓьэ итгиԓгэ нэнэнатыёӄэным ӄуймэчыкун ымы нэнэнатыёӄэн	
ынпыначгыӄайым ынӈин нырагтыӄэн	
эмӄынръэвук ынӈин нынтыӄинэт ынпыначгыӄагтэ	
ӄоԓ рыннин ынпыначгыӄая ивнин ӈэвъэн аʼмын вынэ мынвъисӄивмык мыттэвиминӈыркын	
ии	
тэнмаквъат	
ыргынанчеӈэт въисӄивыркыт ӈаеты	
авынтыԓяма рай нанӄычыкон ынпыӈэвӄэйин камаграԓьатыӈогъэ	
ыʼвэӄуч ивнин иаʼм вай нанӄын тыԓяма мэйӈэтгъи	
наӄам ръэнут ынкы камаграркын	
аʼмын кита мынпэԓкынтэнмык	
ии	
пэԓӄынтэтгъэт	
эвыр ӈан пыкиргъэтым рагръоӈыӈӈогъэ	
ыʼвэӄучым чоттагнык нъатчаӄэн	
ынанвыткокэн кымиӈэтыԓьэ йытонэнат амӈырооткэнат гаԓгаӄагтэ	
ипэ аны мытԓыӈэн	
ивнин аʼтчаԓьын вынэ вай гаԓгаӄаԓгыӄагтэ тыгтонат	
кыкэ вай гаԓгаӄагтэ	
ээй	
мачыргынан	
вынэ мачыргынан ынкы нытванат	
ынкы мачыргынан чеӈэт вагъат	
нэмэ ръавоԓьэты нъэйӈэвынэт	
нэмэ ратчочыкон нэнатыёйвыгъан рагтыӈӈок	
рагтыгъат	
эвын гаԓгаӄагтэ гачеӈӈыторъоԓенат гарэӈамъятыӈоԓенат	
эʼчууԓгыт увиӄэгти ныттъивыӄинэт	
нэмэ ыʼвэӄуч эʼйӈэвнин аʼмын вай вэчыръогыргыт опопы ӄынмыткогынат	
эʼтки вэчыръогыргыт	
вынэ мачыргынан	
ӄырым мынмытконат эмноԓтомгыт	
ръотавнэнат	
ӄэйвипъэм эʼйӈэвык гыргоԓ рыннинэт увиӄэгти ыттытым тъынинэт ынкъам ӄытгъэт	
ынӄъом еп ыԓванма наваԓёмын маԓӄочеткын яраӄайгыпы	
ыныкит нэгитэн  коԓё ярайӈын	
ԓыгэн амгынонрыногыргэпы ныԓгэнԓынтоӄэн	
нымӈыԓёӄэнат ынпыначгыӄагтэ аʼмын микынти турык гэпкитԓинэт	
аԓымыым ванэван	
гынмыԓкинэкым ӈоонко ԓяйвыръоӈӈогъат	
ԓыгэн ӄээӄын вагъатым ӈоон ӈаԓвыԓьийӈын ӈайгыпы нинэнтэгрэвӄин	
мытԓыӈыргарэ гаԓгаӄагтэ оʼравэтԓьо гэнъэтԓинэт  ӄԓявыԓтэ ынкъам ӈирэӄ ӈэвысӄэтти	
ярайӈын магтэ эвиръэ йыръыԓьыт наԓгыԓ ӈыроӄ ёройӈыт гэтчыԓинэт	
гынончоттагныкым пэнъёԓгыйӈын четԓёкокайӈычыко ымыԓьэты ӄораймак ныпатӄэн	
ӈирэӄ ӈэвысӄэтти эвиръынтэгрэквъэт ытԓьэты ытԓыгэты	
ӈирэӄым ӄԓявыԓтэ гаԓвавэръэпыръоԓенат ыннэным ныӈэԓвыԓьынтэгрэвӄин	
аны аӈӄачормыԓьыт ныпэгчиӈэтӄинэт выткукинэт ныгынкойӈыӄэнат ӈэвысӄэтти ӄԓявыԓтэ	
нивӄинэт ыннот эʼми гымнин ытԓя	
ӄавэръэпытык	
ынӄэнат эвиръыт раӄыԓӄыԓтэ ынӈэ аяака	
ытԓыгын эʼмитԓён	
мытӄыръэчумкэтыԓьыт эвиръыт ӄыгтыгынэт ынӄэн ымыԓьо пытӄымытӄыратчоԓьаткэнат	
вайыӈӄэнат ӄыйпыгынат ынкъам ӄыӄамэтвасӄэквытык	
ӄоԓым ӄԓявыԓ гивԓин вынэ вай микырык мачетъопэԓ тэӈу ныԓгытури	
кита ӄытвыгыткы	
ытԓыгэым вайыӈӄэнынаым вай мэчтэӈу ныԓгымури	
вай ынӄэнына	
вынэ ӄыӄоранматчыӄэквэ ӄыттэтги мурыгрээн	
аʼмыным ыныкит пэгчиӈыԓьыт ӄытчагъат ынӈатаԓ этъоныкэт нымытвайӈын гэтчыԓин	
ынӄэным ынпыначгыӄай эвыр ытԓя гавэръэпыръоԓенат	
гатаӈпэраԓенат	
ынӈатаԓым этгэԓгынратчовыԓьыт ванэван киткит ыʼныԓпынрынат	
ӄуттъим мачтаӈъянвыт наӄоранмынат	
ынкатагнэпы гатагнымытваӈӈоԓенат ынпыначгыт	
ӄэйвэ	
ганымытваԓенат энмэным ԓьурэԓьыт ӈирэнкымиӈыԓьыт ӄоԓ экыкым ӄоԓ ӈээкык	
коԓьом ныръэвӈыттыӄинэт ԓымӈэ наԓвыԓьыйӈын рачормык	
ӈинӄэгтиым аӈӄачормэты мыргонтагъат	
гачакэтта коԓё мыргоэмтэйӈыт нэтэйкынэт ԓыгэным кынмаԓ мыкэԓьыт нимтинэт	
ыныкит вай ӄутгъэтым  эвын гэвуԓӄытвиԓин гаԓгэйӈаръочгатԓен	
эчги эквэтгъэт яраӈӄачагты рай янръатвъыԓьын аӈӄайпы нытэвывыргыргатӄэн ныӄуԓиԓьэтӄин евоо евоо	
ӄэнъатчатык	
мыйӈэтык	
ытԓыгэ ӄымэԓым ринъэйӈэԓьэтгъэ ыныкит эйӈэкэ тырэнтыӈытык	
аны чымчеӄэй вай ярат	
вынэ вэнԓыги ӄэйвэ мыйӈэтык	
оккой турык ытԓыгэ ринъэйӈэԓьэтгъэ риниквъэ	
ынӈэ ԓьунэтым иаʼм эйӈэкэ рытынэт	
аны чейвэ мытрарагтыгъа	
вынэ ӄыетгытык мыйӈэтык	
тэвэнаӈайӈыным амноӈчыгайыткынэты руԓвынин ынкаткыната ӄыттэтгытык	
тыттэтӄээтгъэт тэвэнаӈаткыната гэтԓенъютэ	
ынӈин ӈанъым гэԓеԓинэт аны наӄам оʼтчой	
ӄынвэр вай ынпычьыӄэй чакыгэт иквъи аны оʼтчой	
аԓымы чит ԓыгичымче ваԓьын ԓьурэн	
ынан мытрэпкиргъэ	
ӄытԓыги вай каԓьайнын ыʼтвыԓьын	
ӈанӄэным ӈан гэԓеԓинэт гэԓеԓинэт эвъэмым ӈан ӄынвэр пыкиргъэт ӈыпэгъэт	
рыпэвъёчгавнэнат ӈаԓгыԓ ынӄъом нотасӄыткынэты рыттэннинэт	
нотарыгъёԓгийӈын рывэнтэнниным ӈан ынкэчыку ёнэнат	
аны восӄымчыкойӈын ынкы	
ивнинэт турык ытԓыгэ ванэван гым нэнаӈӄамэтвавын аԓымы ӄораԓьын имыръэнут нинэԓьуӄин ныръэвуӄин	
вачаӄ гым ванэван ыʼнынӄамэтваквым ынӄэната вай тури ынӈин тынтытык	
ӈанӄэн мыргэмтэйӈыт нэнунэт гытъэ	
нэткунэт	
ӄынвэр ынӄэн чиниткинэт пэтԓеӄэгти наноӈӈонат	
ӄынвэрым ытԓенъюӄэй иквъи ыʼмыʼм ӄынвэԓ тыԓыннынтатык (апԓывэтгавкыԓьыӄай ӄэԓюӄ)	
аа кита ӈанӄо	
аʼмыным ӄынвэр эвъянвыткоӄаатгъэ	
пынԓёткогъэ	
гитгиԓыгйит руԓвыткувниным эвыт ӈан нинэттуӄин	
тыӈагыргыгъет руԓвыткуниным эвыр ӈан нинэттуӄин	
ԓюур ӈан увигмиԓ кываԓьо вэнтыгъи нутэсӄын	
янор чакыгэт ытԓенъютэ упэ рынэниным ытԓенъюӄэйым тиӈунин	
ӄымэк чывинин айпыткотыԓяма нутэсӄэ ытръэч эръоԓгыӄай чывинин	
ӈытогъат	
ӄэԓюӄым тангэвэты нутэнут	
аны гатэргатԓенат ынкы	
пытӄъым ытԓенъюӄэй	
ԓюур вай мууԓьыт ининигъэт	
нымгутыԓеӄинэт ыннанмытԓыӈыргарэ	
ыннанмытԓыӈӄав энмэн ынпыначгыԓгийӈын	
ынӄэнына ваԓёмнэнат тэргыԓьыт	
мычетэым нэнэнэт гапытӄытэргыръоԓенат рыпэт ытԓенъюӄэй нутэсӄык ныԓевтуткуԓьэтӄин ԓевтэ нутэсӄык ныръэйыпыткуԓьэтӄин айыԓга мычетэ	
энмэн ынӄэн ынпыначгийӈын ааа	
эӄуԓикэ иԓюкэ кынвиԓгытык	
вынэ рай како мэӈӄокэнат нэнэнэт тэргыръоркыт	
кита вынэ ӄымӈычгэчегыткы	
ӈирэӄ аймавыӈӈогъат ырыкы	
пытӄъаткэ тэргыръоӈногъат мычеԓьыт	
пынԓёԓьыт нивӄинэт аны ӄырым моргынан мынынрэӄэвтык	
миӈкэкинэтури ынӄэн ынӈин итыркынитык микинэтури	
имчыӄыткутэ рыпэт вэтгавкы ныԓвавӄэнат тымнэвыԓьыт	
аны миӈкэкинэтури	
ӄывэтгавыркынэтык  ӄымэԓ мынынԓьэтэттык	
ӈаным ԓьюԓеԓьымуԓи ӈинчьэн эмчыӄыткома	
вынэ ӄыӄамэтватык ӄытаӄъотык мурык	
ӈан орвэты нэнԓьэтэтынэт	
орвык ӄача коԓё ачьыԓьийӈыт эръэт ԓыгэн амачьийӈыт	
коԓё ӄэԓюӄ гаӄамэтваԓенат аны гаӄамэтваӄаатԓенат	
ӄытԓыги ынӄэн ӄэтчанрот нырагтытыԓяӄэнат ынкъам ынӄэн витъэ наӈӄамэтвавынат	
нивынэт ытԓыгын ӄиквыткы пыкиринэӈу	
игыр энмэн ръэвук ӄымӈэӈногэ	
ынӄэната каԓьайна гэймиттури	
вай мытынԓьэтэтыркынитык	
нэнэквэтэвынэт	
ӄытԓыги ынӄэн ынпыначгийӈын ынанмыӄычьын вытырапчеӄаԓгыӄай	
койӈыткынык ынӄэн ԓьурэк ӄача нэнынвиԓетынэт	
нивынэт ӄораӈы нынмынэн ытԓыгэ ынкъам ръэӄэйык рычымӄэтэ ӈутри  койӈыткынэты нымайынԓянэн титэ ӈан мури мытрэпэԓӄынтэттыԓегъэ	
ваа	
ии	
аʼмыным корго нъэԓгъэт  ярат нэԓьунэт	
ярак пыкирык мээй	
мээй	
мэӈин рай	
ԓюур ынӄэн пыкиргъэт	
наӄам ӄэтчанрота рагтыӈӈоԓьыт гэнинъэйвыԓинэт ӈинӄэгти	
пыкирык ынӈэ ӄората айытратка выква ӄыйытратгытык вэты	
яраԓьыт вынэ вай мыӄоранматчыӄэвык мынйытратынат	
ынӈэ вынэ ӄоԓятаым выква ӄынйытԓявыткотык	
иквъи нэнэны	
пыӈыԓтэԓгъат яраԓьэты	
эвыр ынӄэн ӄоранматгъат	
ӄэйвипъэм рычымкэтэ ӄоратъоԓ нынъатчавӄэн	
ытԓыгэым ёпатычьата эты рай ӈотыӈкэнат	
нынтоӄэнат ныгитэсӄивӄинэт эты рай ӈотыӈӄэнат	
ӄыԓымэнат	
 ночыткоӄэн ӈинӄэй	
нэмэ рай ӄутти	
амӄырымэнат	
нэмэ ыʼмӈан ӈотыӈӄэнат этъым	
ӈытогъат	
ынӄэнааат	
койӈыткынэты намайынԓянат ӄоратъоԓтэ	
ӄэтчанрот койӈыткынык гыргоча камэйгатыԓьатгъат ынӄъом вакъогъат инэӈэгъэт	
рагтакватгъат	
ынкатагнэпы ӄԓявыԓ мыӈэԓьатыӈогъэ	
ытръэч	
энмэным гатваԓен укумэк	
ӄонпыӈ ӈаргынэн вусӄымчыку конпыӈ ԓыгэн вусӄымчыку ӈаргынэнайӈын	
ытԓён укумэк ниԓьуткукин	
уйӈэ этиркыкэ уйӈэ эйъиԓгыкэ уйӈэ эӈэркэ  ԓыгэн ӄонпыӈ вусӄымчыку	
ынӄъом ынӄэн укумэк гайъоԓен ӄоӈычгыӄԓявыԓя гивысӄивԓин аʼмын вынэ ӄыпаагэ иԓьуткук атэркынтавытрыка ӄэйвъэм иԓьуткуркын	
вытку ратэркынтагъаым вытку киԓьуткуркын	
коԓё гагтынӄэтԓьавԓен укумэк	
ӈытогъэ	
янръатвъат тэйкыниным эԓкыгъи	
янръатвъыԓьыӄай коԓё гэԓеԓин оʼтчой гэԓеԓин	
ӈан тыԓянӄэргава ныԓеӄин ынкыри	
ӄынвэр выентэтгъи ӄэргычыкогты	
этъым пыкитчыӄиквъи	
тэӈыннэн яраԓгйиӈын ԓьунин тытԓяаʼкоткогъэ	
ынкы амынан ӈээккэӄэй нытваӄэн	
ытԓьайӈыным чоттагнык ныкыттэԓеткин нымчунэӈэткуӄин	
яӈатагныкым нытваӄэн ӄэпыԓ ынӈатаԓым ныӄэрыӄэн ымыӈым ӈан гытокаԓеԓьын	
ԓыгэн таӈымынӄэргыръова гэнтыԓин чоттагын	
укумэкынэ нинивӄин ӈээккэӄэй ӄывэтгавчетыркын ӄапчоткома	
ӄивыркын	
выԓгынаԓга тытакэрӈык тыйпынатым турыпԓекэ тыпԓягтыгъак	
ӄивыркын	
тыԓвантагъакым  тыԓвугъэк тыԓвапатык	
эвыр ынӈин нивыԓьэтӄин ӈээккэӄэй	
ӄынвэр ынӄэн ытԓьата ивнин ытԓён микынэ нэтэнйиԓыӈыркынигыт	
винвэ ӄиквын гымнанчинит	
гымнанчинит	
ӄиквын	
пытӄы ӈаанӄэн ӄэпыԓ тъыяагъаным пытӄы аԓваӈ тъывэтгавык	
ӈаанӄэным нан ӄэпыԓ тъыяагъаным пытӄыаԓваӈ тъывэтгавык	
вынэ ынӈэ	
тытԓеты ранэчгэтавӈын	
ӄиквын	
ӄырым	
ӄырым	
ынӈатаԓ пытӄыԓымӈэ тъыԓгэтаӈвэтгавчетыԓьатык	
ивнин ӄытэргыръогэ	
тэргыръогъэ	
ӄынвэр ытԓьакая рывиривнин кэпыԓ ивнин тытԓеты анэчгэттавка	
ӄырыым	
ытԓьайӈын вакъогъэ чотыткынык	
укумэкынэ ивнин ӈээккэӄэй ӄыӄэпԓюгын гымыкы	
ӄэпԓюнин ӈээккэӄэе	
укумэкынэ пиринин	
ынпыӈэв ӈынваӈэгъэ ӈэвэӄ тивыркынигыт  тытԓеты ранэчгэтавӈын	
оок ыʼмӈотъам	
ӄэпԓыӈынрыԓьын укумэк гэгынтэвԓин	
аны гурэгынтэвыԓьэтԓин	
эвыр ӈан каԓьайӈа нэнайъоӈӈоӄэн ӄапԓыӄач нинэгтыӄин нинэнинтыӄин ипэръэнут нытомгатӄэн ӄапԓыӄач йыннин  томгатгъэ йъэԓгийӈын нэмэ ӄоԓ ӄапԓыӄач  тэркийӈын ӈойӈовԓынын тэвԓянэн томгатръогъат эӈэтти гытокаԓет ринтынинэт  эвын ӈан йыӈагтоԓӄыԓчыӈыт томгатгъат	
ынӈатаԓым гаӄэргавԓен нутэнут	
ԓыгэн ымнэнта гыргочагты рынниным рагтыгъэ	
ытръэч ынӄэн ынпыӈавийӈа укумэкын ыʼтвъэт кагмаԓенэн ивмэннин	
эквэтгъи ыʼтвыԓьын	
ытԓён ынӈатаԓым ӄиԓьуткуркын	
рэсӄиквъи укумэк рыԓгъэ эԓьоткомгогъэ	
коԓё аны гаӄэргавԓен ӈаргынэн	
ук како укумэк	
ытръэч	
утъэк нымытваԓьыт гэӈэвъэнэ вынэ гэнпэвԓинэт	
ӄувԓеграԓьыт	
ынкы нымытваӈӈогъат	
ӈэвъэн ивнин этъым вай ымы арооԓӄыԓка мытнъэԓмык	
ии уйӈэ	
ытръэч рай мэмыԓьягыт пэԓятгъат	
како	
аʼм отъэнмэты эвтытвэтагнэты муӈэԓгъэк	
ии	
эргатыкым ӄэгԓынангэт орвъамата уӈэԓгъи	
ныԓеӄин	
йыԓгыӈаԓвыԓьыйӈын ԓьунин ынкъам ӈэԓвыԓьык ӄача ӈирэӄ оʼравэтԓьат нъэмпытваӄэнат	
ныԓеӄин	
ынпыначгыӄай рыпэт наягнагъан коԓё тэӈу кивийгут нынтыӄин	
ӄытԓыги ынӄэнат чавчыват каԓьайпы гынтэвыԓьыт	
энмэн вай ԓыгэн йытоёт нэнэнэт нывъиӄинэт	
никвъэн аʼмын ӄыткив ынӈэ арагтыка	
кытъаткэым ӈэвъэн амынан ярак аʼтчаркын	
вынэ ынан эргатык мытраӄоранмыгыт ынкъам мытрэнԓьэтэтгыт гэкэӈэ	
ытръэч ӄун чама тъэнӄэтыркын	
вынэ вэнԓыги ӄыткикви энмэч вай мытывинпыркын ӄыӄамэтвагэ	
увинпыгъэт	
ӄытԓыги ныгнатӄэн эӈэӈыԓьу кэймитыԓьу энмэн вай нъыкэймитын	
ытԓёным тэӈуйнэ эвъянвыкыԓьэн	
аны коԓё кивыйгут нэнтивыгъэн ԓыгэн ныгнатъевыӄэн къарэԓьо	
ӄэԓюӄым опопы киквъи	
аʼмыным ӄамэтвагъатым рэгъэт атчьатгъат	
ӄэԓюкым вай ръэнут ныгтонэн нытэмъюгнинэт	
аʼмыным мэԓйыԓӄэтыԓьын оʼравэты нытваӄэн	
наӄам гъорааӄӄагԓен чоттагнык нытԓепыткуӄин	
ынӈэнъяракэным ӈэвысӄэт гаԓгэгмэӈатыӈоԓен	
рэпаԓгыяӈайпыԓьыт	
ԓюур аны яӈайпыӈ вэнтыгъи ынӄо ӈэвысӄэт ӈытогъэ ванэван ныԓьунин рэмкыԓьын	
ӄончечгыргынтогъэ турыпкитԓьэн	
катамнанӄыԓьыгъет вагъэ	
нинэгитэӄин оʼравытваԓьа	
рэсӄивыԓьын ӄончечгыргынтогъэ ӄачакэн почьаԓгын пычынԓинин	
аʼмыным эчги вай чьогыргын ойпыркынэн рэмкыԓьэ гэпириԓин мынгэпы гэтиӈуԓин ынкъам ивнин ынръам нырэӄигыт	
иаʼм ынӈин итгъи	
ӄун райыӈӄэным рай нанӄыԓьын чит тэймитыркын эээ чит тэймитыркын ӈаӈкыйыръын ӈэвысӄэтин ӄэԓюӄ гэмэйӈэтԓин	
ынӈин нинэнтигым амӄынъычо	
рэмкыԓьын вайым тынмыркынэгыт	
эвам	
ынӈэ энанмыка	
энмэч рай ӄыкынъарэгынат гынан ынан тырэвинрэтгыт	
ӈутку ярак ӄонпыӈ нытвайгым	
амноӈгыпы мытъенмык	
чит гым нырапэԓяӈэгымым вэнԓыги ныԓымӈэнайгым ӄун ԓыгэн нинэнинъэйвыӄин  гымыгмиԓ ваԓьыт эвиръыт тэйкийгут ӄынтыгынэт эченут эвиръыт рэпԓыткуӈынэтым роратэты ӄыванԓягэ	
ӄиквынэт	
уйӈэ ымэты атваԓьыка	
эвыр нараԓпынрыгытым ынӈэ ӈаргыногты инэнинтыткукэ	
поӄыткын ӄычвигыным ԓыгэн ынӄэн гымыкы яӈагты ӄынэрэтгын  яӈак тыратваркын	
ынкъам ынӄэн рорат ԓыгэн ӄынучитгыткы ынкы	
эвыр ръоратыӈогъа нанӄыйыръыным ыʼныгтыгыт ыʼнъэйӈэквыт	
ээй	
ынӄо яӈагты панэнагты ӄытгъи	
аʼмыным ынпыначгыӄай ԓюнйыԓӄэтэ итгъи таам ӄыгъеквытык рагтыԓьэгым эквэтыԓьигым	
кыевыԓьыт вакъогъат	
ынпыначгыӄая нинъэйвынинэт	
эвыр игытӄэй нэпԓыткунэт эвиръыт	
ынкъам ивнинэт эвыр ръоратыӈогъа нэнэны вэты ӄинъэйӈэквытык	
эты уйӈэ ымыԓьэты атваԓьыка	
вынэ варкын	
рорат нэйыԓын	
поӄыткын чывинин ынкъам ԓыгэн яӈагты рэрэннин	
чымӄыкым нэнучитын	
наӄоранмыгъан	
гэкэӈэ нанрагтатын ымы уттинэӈ нэйӈэгъэн	
ининигъэт ярагты	
ӄэԓюӄым нэмыӄэй ынпыначгыӄаен ӈэвъэн ԓюнйыԓӄэтыԓьын эмпэгчиӈэ	
ытԓён ныпэрӄытваӄэн тытԓыноԓыӈкы	
пыкиргъэт коԓё оʼптывэгъат нэмэ ивнинэт ръоратыӈогъаым вэты ӄэнагтытык	
ии	
ӄэгԓынангэт ԓыгэн ӄээӄын вак нагтыгъан	
ымы ӈэвъэн ачыгнэн вынэ ымы гыт ӄыԓкытги	
кыкэым иаʼм рэӄэ рытынэт ԓенытэӄ тэмъюӈынэт	
эквэтгъэт ымыԓьо ӄытгъэт	
рэсӄивык ивнинэт эʼми гъурэтԓин	
ии	
ынӈин ԓыгэн рэӄэ ӄынчымӄэтгыткыым ынкъам ӄынвыгыткы	
эвыт ынык таӄъаӄагтэ	
ԓыгэн ынӈин ӄынвыгыткы	
нэйыԓыным яӈак рытриԓнин пэԓянэн ынкы рэсӄиквъи	
кытэӄэй нытэргатӄэн ынӄоры нывйитвыӄин	
ытԓя нивӄин нэмъэм рай эты въигъи	
мэчичьу ныӄамэтваӄэнат нэнэныым рай мачынан ынкы	
ынӄъом ӈытогъэ ынпыначгыӄай	
ръыԓинин раԓкогты нэнэны эвын гатагтамӈэвыԓен	
ынӈин ӈэвысӄэтэ яачы ԓым ӈыраӄ нэнэнэт йытонэнат	
ӈирэӄ ӈинӄэгти нэйыԓынэт ынпыначгэты ӈэԓвыԓ нэчвигъэн	
гэтԓенъютэ ӄонпыӈ ӄорак нытваӄэнат коԓё гамԓытвэԓенат гэрмэвԓинэт гинъытвиԓинэт	
ӄоԓетъыԓёым ивнин ӈэвъэн ынпыначгыӄая кита мотъантагъак энмыгэӈата мытагъак	
ээй	
энмыгэӈата ӈан эквэтгъи	
отъэнмык пыкиргъи эвын рэмкын ныръэвэԓвэтӄин ӈан чикгынунык ганымыԓӄыкваԓен ръэв	
энмык гытоԓынкы эрмэчьын ԓыгэн нывытрытваӄэн	
ԓыгэн ымы этԓы инэннынэчьувкыԓьинэт мигчитԓьэт нинэнтэрмэчьыӈэвӄинэт	
мэй	
ӄыгитэ вай мэнӄокэн ынпыначгыӄай	
пирининым ынкъам рыӄонайынвэрэӈавнэн итгиԓгэ ӄонагтэ энатыёнэнат ымы ратрон энатыёнэн	
ԓыгинтэрмэчьыӈэвнин эрмэчьэ	
аʼмыным пэԓӄынтэтгъи ынпыначгыӄай	
пыкиргъи ярак	
амӄонагчыкокэнат йыръыт йытонэнат ратрочыкокэн ынкы пэԓянэнат	
ривыԓьыт рагтыгъат аʼачекыт	
ричтывэгъи вытку ырыгъягна	
ратройпы итгиԓгыт раԓянтавнэнат	
ивнинэт ӄыӄамэтватык	
ԓёнӄамэтвата итгъэт ыʼтръэч ӄутынэ ивнин ытԓеӈи вынэ ӄавэръэпыгэ	
мынавэръэпымык ынкъам мынэквэнмык	
ыннаны пыԓягтыгъат аԓваӈ авэръэпыгъат	
отъэнмыгэӈата эквэтгъэт	
итгыԓԓьук иквъи ынинэԓьын ынӄэнынаым вай ынӈин рыннин ынпыначгыӄай	
пыкитчыӄиквъэт коԓё эрмэчьын ныӄуԓиԓьэтӄин	
ынӄэнатым пыкиринэӈу пиӈкугъэт ръавыткынэты	
ԓыгэн эмнымэйӈъэв ныгтыткуйвыӄин рымынтын	
ръэвытъуԓ нынинтыткуйвыӄин ԓыгэн амноӈэты амыԓӄыкваянвэты	
нэнинтыткуйвыгъэным нэткугъэн ръэв	
эрмэчьын коԓё ӄоԓентогъэ аа	
тайкавысӄыёԓгын ӄынтэгрэквыткыы	
ӈыранԓяно нимтигъэн йъарэпаԓгийӈын  тайкавысӄыёԓгын ымы эмытӄытвыкыԓьин	
ынкаткынэты ынӄэн пиӈкугъи эрмэчьын	
э	
вынэ ӄэнапэнрытык	
эӄыԓпэ ӄэнапэнрытык	
ытԓеӈи ивнин гынан ӄыпэнрыгын	
ытԓеӈи очыткогъэ гынан	
пиӈкугъи мытӄынаԓгыткынэты	
ԓыгэн эвыр эрмэчьын ԓыптаԓянэн ԓевыт ӈоонко рирэннин	
ынӈатаԓым рэмкын гакоргыӄоԓентоԓен	
ынӈатаԓым мытӄамэтваӈӈомык	
мыттанычьатыӈӈомык	
эрмэчьын уйӈэ	
вытку ынкы таӈытваӈӈогъэ варат	
ытръэч	
гатваԓенат ӈыроргарэ йичьэмрэтти	
коԓё ныкынтэӄинэт ръэвуԓьэтык ытри	
ыннэнчьэным ӈэвыԓьын	
воԓӄыӈ ныԓеӄинэтым ӈэвъэнэ нинээкэтӄинэт ээкэгйит вытку ныръэвъэмэтыпкирӄинэт	
ӄуԓеэкэтыкым ӄытԓыги аԓвайпы гээкэтԓинэт  ынӄэн ӄытԓыги кэԓьэтэ гээкэтԓинэт	
наӄам ӈэвъэн нанӄыԓьын	
ынкыръим гарагтыԓенат ынкы гэӄысӄычевԓинэт эʼми ԓёнрагта итгъэт	
ӄынвэрым эвыт гыръогъэ чит ӈэвъэн	
энмэн пэтԓе нэнэны мэйӈэтгъи ԓяйвыткоӈӈоӄаатгъэ	
уйнэ арооԓкыԓка нытваӄэнат ынӈатаԓым ныгытъэтӄинэт	
уйӈэ ипэрэӄыкэ	
ытԓя ивнин китаӄун мымыргонтагъак вэԓет	
аʼтав	
ӄынвэр рэсӄиквъи	
эвын ынкэчыку ынпыначгыйӈын таӈамынан нывытрытваӄэн	
ынкъам ӈан ранмыеквэйӈын таӈымыԓьэты гыткатъоԓя чама ойымпъатъоԓя ганоԓятъевыԓен	
ӄоԓым вай рыԓгытынпынэн таӈымыԓьо кыёԓгычагъат	
эммм	
 ынӄэн этынвыйӈын	
 эты нарататкынъегыт ыʼтвыткуԓьэ ӈыпэк	
иаʼм рыткыёԓгатъевынат	
ӈинӄэй аны гатэргатԓен коԓё гакааʼчгыпԓен	
ӄытԓыги рай ыʼтвыткуԓьыт гэмпэԓинэт	
ыʼтвэрмэчьэ ивнинэт аны рай ръэӈинӄэй морыкайпы тэргыръоркын	
кита ӄыёпатгыткы	
ынйивым ынӄэн тыттэтгъи пынԓёнэн ӈинӄэй ръэӈинӄэйигытым	
мэӈӄо етгъи	
ӄун тытыԓым тыԓвавын каврак ӄынвэр тырэгъэк	
ынкъам эмвэннэтэ ыӈӈот тынтыгъэн егытъуԓым ымыԓьо кыёԓгыръогъат	
миӈкэкыԓьигытым	
ӄун йиԓьэԓьигым	
гымнинэт ытԓыгын ынкъам ынйивыт уйӈэ энмэн ыʼтвыткуԓьыт ԓёнрагта гитԓинэт	
мэ	
ынкы ӄъатчагэ ӈинӄэйигыт	
кыԓявтагратгъэ	
ынинэԓьын ивнин рай ынӄэн ӈинӄэй	
рытэргыръовыркынэн	
янор мури ынӈин нэнтымык	
рай ваԓёмыркын  рытэргыръовыркынэн гынин экык	
ԓыгэн егичгын пирисӄыченниным тыттэтгъи	
егичгын тэԓетчирниным тыттэтгъи	
пынԓёйвынэн ӈинӄэй миӈкэкинэйгыт	
аа	
 окватъевыма нэнамӈыԓёӄэн	
 миӈкэкинэйгыт	
йиԓьэԓьинэйгым	
гымнин ытԓыгын ынкъам ынйивыт ԓёӈрагтыԓьыт	
аʼмыным пэнрынэн каԓьайӈын аны егичгэ тачайвэвынэн ынръам ӈотӄэн тытԓятын	
янор мури ынӈин рытыткугъи	
коԓё тэрмэчьыӈыркын	
тачайвэвынэн	
ӄоԓ коԓё нываӈэйпыръоӄэн аны нырагтыгъан	
мачынан нырагтыгъан	
ынан аны рарагтыгъа	
рарагтыгъа	
тачайвэвыпԓыткок пэԓянэн иръытвыгъи	
ечьачав йыннин танойгыръарӄы рунмъэчевытым ԓиԓиӄэгти йынаннэнат	
ынӄэнат рыйпыӈатъевынэнат ӈэнӄаеты ынинэт эвиръыт гыԓгыкинэт	
нинивӄин эвыр ытԓьата нарамӈыԓёгытым ӄиквын ыӈӈот	
чыгайгэӈгыпы тыԓьунэт	
ии	
ԓиԓиӄэгти йымнэнат	
амӄоткынгыпы ӈан инэгтивынинэт ӈаԓгыԓ ԓеԓепоӄыткынӄагтэ энатыёнэнат	
ивнин рэпкирыым увэрачыко ӄыттъыгынэт ынӄэнат ымыԓьо	
ынкъам ынкы нарамӈыԓёгыт ӄиквын	
чыгайгэӈгыпы тыԓьунэт	
ии	
ынкъам ынӄэн гымыгмиԓ рэԓгиръэвутвигъэ  рэԓгикынтэтвигъэ	
ынӄэнат ӄийпыгынат ынкъам ӄыяаркынат	
ии	
ынкъам пояӄайӈытайгот ӄынтыгын ытԓя	
ии	
аʼмыным ӈан ӈытогъэ	
эквэтгъи мыргоэмтэԓьын	
пыкиргъиым ԓыгэн увэрагты гаԓягъэ	
увэрачыкогты тъынинэт ԓеԓепоӄыткынчыкокэнат	
эйпынин увэран ынӄъом рагтыгъэ	
мыргот ръыԓининэт	
ытԓя гаԓгэмэрэсӄычьовԓен эмпэгчиӈэ аккагты	
эʼмпакы оʼравэты нытваӄэн	
рывыԓтэвнинэт мыргот  ӈинӄэйым винвырэгъи ӈан ӈоонко	
этъым рай мырготкэта ԓыԓепыткугъи ытԓя мэӈӄо етгъи	
коԓё пагчеӈгыргэгыт	
ӄун мыргонтанвэпы	
аʼмын оʼтчой мэй	
ӄыкэттывагэ	
ынӈин эʼтки тыӄивъеркын энмэч пояӄаеты увэрагты ӄэнагтатгэ	
аны уйӈэ гынмыԓ гувэрантайгым  эʼквырга ӄэԓёӄ уйӈэ	
тыԓвавык пуевэгыткук	
аны вэнԓыги ӄыпоянтагэ ынкъам мыргок мынынун	
эʼтки аны тыгыттъэтыркын	
ӄун аны уйӈэ ръэнут мыгтыгъан	
ӄун аʼтав ӄыпуевэгыткуткусӄикви	
ваа	
ӈытогъэ	
увэрагты тыԓяма ԓьунин эйпичгын увэракэн гаӄонӄаԓятԓен	
кыкэ вай увэраӄай гэйыръэтԓин ойымпака гыткатъоԓя рыпэт ӈан эйпичгын гупԓин	
чимгъугъи	
кыкэкыкэ ӈинӄэй вай гэӄэвиԓьэтԓин	
инэгтэтгъи ынкъам рагтыгъэ	
аны ӄэԓюӄ гамӈыԓёԓен	
ӈинӄэйым ванэван нымӈыԓтэԓын	
энмэч ӄэмипԓыткук йыԓӄэтгъи	
йыԓӄыԓьыным кэттыванэн иръытвынин	
эвын вай уʼвэӄучин эвиръыт эԓкыԓнинэт	
рыгъевйивынин йыԓкыԓьын миӈкы ӈотӄэнат ԓьунэт	
вынэ ӈэнри мыныԓӄынмык	
ӄинэнԓьэтэтги	
аны чыгэйгиӈык тыԓьунэт	
чыгэйгиӈык ваԓьыт тыйпынат	
вынэ ванэван	
ӄыгитэ уйнэ ымы эчыгэйкыԓьинэт	
ӄэйвэ аны чыгэйгиӈкы тыԓьунэт	
ԓёнԓымаԓява	
ӈытогъэ эквэтгъи аӈӄачормэты	
аны чыгагԓыӈын нинэнвэгыткуйвыӄин	
ӄэԓюӄым уйӈэ	
уйӈэ вак рагтыгъэ	
ӈинӄэй мэйӈэтгъи	
ԓыгэн ыʼтвъэт нинэнэԓкыӄиным мачгынонэты ныԓӄытӄин	
ыныкӄачайпы ныпиврэӄинэт ръэвыт ынӄэнат нэнанмыӄэнат	
коԓё ныкынтэчьэтӄин	
ԓыгэн гаԓгэтагнымытваӈӈоԓенат гатԓьата	
ытръэч	
гэтԓенъютэ гатваԓен чакыгэт	
чакыгэт нынтоӄэным ӄэпыԓ нинэӄэпԓюӄин гыргоԓягты ынӄъом нырэӄин	
нувиӄин	
эчги эръэт нититӄинэтым ӄэпыԓ нэрэтӄин	
пыкпык	
ӈиръэ нэрэтӄинэт	
нынтоӄэным нинэԓьуӄин  ӄэпыԓ ныԓвуӄин	
авъеткынка нэнанатвыӄэн нинэнвэнӈыӄин	
эмынӈин амыргынан нытваӄэнат	
ытԓеӈи ӄоԓ рыннин ивнин ӈанӄэн ӈан мэԓиԓетыԓьын ӈэгны вэчьым гэнымԓин	
кита аны ӄоԓ ӄынтыгын ӄыёпатгын	
эргатыкым ӄэгԓынангэт ёпаннэн	
ынкы ытръэч орвытараӈ ынкъым ныймэтваӄэнат иԓгыԓиԓит ынкъам эԓгъаноквын	
ынӄо пэԓӄынтэтгъи	
пыкирык чакыгэт ивнин ынкы ытръэч орвытараӈ тыԓьугъэн	
ръэнутэтым чама ынкы нытваӄэнат	
иԓгыԓиԓит ынкъам эԓгъаноквын	
эвъам эвыча гэнымԓин	
иаʼм аёпатка рытгъэн	
ынаным эргатык	
ӄэйвипъэм эргатык нэмэ ёпаннэн	
ыныкит ԓьунин орвытараӈ ым райынрэ раёпатгъэ	
эвын яраӄай ынкы нытваӄэн	
ӄытгъи	
еп ӈаргын ваԓьын гивԓин кыкэвынэ гыт	
ии	
рэсӄиквъи	
эви гэнымԓин	
тури вай нымкытури	
вынэ ванэван ытръэч гачакэтта ваԓьыморэ	
вынэ йъарат гым таӈамгымнан	
ӄэпыԓ эйминниным ӈытогъэ	
гыргоԓягты ӄэпԓюниным рэсӄиквъи	
пԓягтыгъэым ивнин вайыӈӄэнат вынэ кыргэпо ӄыйпыгынат	
кэԓипԓекыт аны нинэнчикуӄинэт ипэ нинэнчичьэтӄинэт	
йыԓгычакэттэн тэтгыргыт	
рай ӄэпыԓ эрэтгъи эвын гэԓвуԓин	
йыԓгычакэтта	
нэмыӄэй чакэтта ӄэпыԓ нинэӄэпԓюӄиным ынко нырэсӄивӄин ӄэпыԓ ныԓвуӄин	
како вынэ ӄыйпыгынат пԓекыт	
вытку эты пԓегԓьугъи	
йымнэнат	
авынраԓьын инэвэнӈэтгъиым увигъи	
увипԓыткукым ӄамэнтоӈӈогъэ	
ӄамэтвамаым вай гыркэӈӈогъат мынгэпы раӄыԓьатыӈогъат	
ӄынвэр ӄэмэӈы напэԓягъаным ынкъам рыԓгъат	
ӈыроча киквъи	
ӈыроӄавкэнак кивкинэкым ӈэвысӄэт наӈӄатгъэ	
ӈыроӄавык кивкы ӈэвысӄэтэ рымӈыԓявнэн кыкэ чакыгэт гынин тынръарэтыԓявын	
иаʼм	
ӄэԓюӄ вай ээк нырынрэԓытваӄэным ӈытогъэ ыттыннэгъи	
эʼчууԓгын чоттагнык рытриԓниным ынӄорыым ӈан орвытараӈэты ӄытгъи	
ынӄъом эʼми винвыт ӄырирык тыԓвавынат	
вынэ кита мырагтыгъак	
рагтыгъэ	
ёроӈы тытԓёмнэн  гээгԓин	
эʼчууԓгын ӄырирнин чоттагнык	
орвытараӈэты эквэтгъи	
орвытараӈык гэпкитԓиным ынӄо гэквэтԓин гэвинвэтԓин ынӄо эʼми тымӈэквъат винвыт	
ӈаным ԓыгэн эквэтгъи панэнагты	
пыкирыԓьын пынԓёнэн ыʼмто	
ӄэйвэ уйӈэ	
вынэ эвъам ӈутку авнатвака гымыгнотагты мыныԓӄынмык	
ии	
яԓгытгъат ӈавъаннотагты	
тытԓыкагыргык нытэминӈэтӄин ыʼвэкуч	
ӈэвъэным нъэптыӄин	
ӈинӄэгти аны ныпчиӄэӈыттыӄинэт	
пчиӄэт ныкынмэвыӄэнат	
пчиӄэтэ ӄынвэр нэнэнэт ръэтийвэвнинэт аʼмын ныԓевԓевтури ӈинӄэгтури	
ытԓыгын тургин ынйиву нъыԓгыткы ытԓяым ытчаё нъыԓгыткы	
аны рагтыгъат ӈинӄэгти	
ытԓеӈи гантэргыръовԓен пчиӄэтэ	
ытԓыгэ ивнин ынинэԓьын како ытԓеӈи иаʼм ытԓён рытэргыръовыркын	
ванэван гымнан  ынӄэн пчиӄэтэ	
ӈоонӈоон	
ӈинӄэгти	
эʼчууԓгын ӄинэйыԓгытык	
аʼчооԓгымэгчеранмаым нымныԓтэԓыԓьатӄэнат ӈинӄэгти ынӄэн пчиӄэтэ нивмык	
вай ытԓыгын ынйиву нъыԓгыткы ытԓяым ытчаё	
ԓыгэн ӄԓявыԓ патԓятэвԓягъэым иквъи эвыным нычичыԓьэтигым  ӄапԓепыым ынкъам тэтгыргэпы	
вынэ мынвъимык эвнэегтэԓкэ эʼтки	
ӄытаӄъапатыԓьатгэ	
такъапатыԓьатгъэ ӈэвъэн ынӄъом ӈаеты эквэтгъэт	
ӈэйык тапаԓяквыӈгъэ ымы нэнэниным ымы ӈэвъэнин эвыр чиниткин паԓяквыт тэйкынинэт	
янорым чакыгэт тымнэн	
коԓё ӄэԓюӄым гакапчачавԓенат нэнэнэт гатэргыръоԓенат	
ытԓыгэ ӈаԓгыԓ гэймитԓинэт тымӈэмэӈкырэ гэнэквэтэвԓинэт	
аны ӈанӄэн гэквэтԓин ымы мэмԓыткыната  ванэван мимԓык ныпыԓӄэтын ӄонпы ныркычавычьатӄэн	
умӄэрэмкык пыкиргъи	
ӈэвысӄэтэ ягнанэнат вынэ ӄитги	
йыԓнинэт нэнэнэт	
мэйӈэтык ӈинӄэгти коԓё гамԓытвэԓенат гинъытвиԓинэт	
гэрмэтвиԓинэт	
ԓюӈгытъэтыԓьыт	
ытръэч	
ганымытваԓен ӄԓявыԓ ԓымыԓьын	
ынан ӄоԓ ӈэвъэн ӄонпыӈ нэнатачайвэвыӄэн ԓыгэн коԓё эʼӄу	
ынӈин ӈэвысӄэтын ытԓыгын энараԓьо нитӄин	
ыныкит ырык ваԓьын нэнайъоӄэн ымы ытԓыгын нэнатачайвэвыӄэн	
ӄынвэр ӄоԓ итгъи авэтываӄ нотагты эквэтгъи ынӄэн ӈэвъэн	
оʼтчой гэԓеԓин	
ӄынвэр эпԓеккэ нъэԓгъи	
тымӈэраӄа эʼԓевчиннинэт гыткат аёпкэгты	
како вай раԓьогъэ	
рэсӄиквъи  эвын амран	
наӄам уӄӄэмэчыкуым ӄорааръат ынкъам ыпаԓгын	
нивӄин аʼмын ивкэ мыӄамэтваркын	
вынэ мачынан мыӄамэтвагъак	
эръэтъуԓ пиринин ынкы рыԓгывинвэтгъи ыпаԓгык ӄамэтвагъэ	
чеӈэрым рунин	
апԓёратвакаым ӈавэтын етгъи	
кавраԓьатэты расӄэвын ваԓьын	
ԓыгэн эчги ӄэргытагнык нъэԓгъи  ԓыгэн ээкэт ойӈыпыԓвэԓьыт	
ӈавэтын расӄэвма ӄоԓентогъэ како гым эмԓейвыткутэ ӄынвэрым яраӈы рэӄэ расӄэвынво ԓыгиин наӄам коԓё ныткэӄэн	
ԓюур ԓьунин ынкы ӈэвысӄэт вэтчатваԓьын	
рыпэт гатэргатԓен егыт ԓьук	
эӄыԓпэ рыпԓягтаннэным равэръэпаннэн	
коԓё ӄамэтвайгот рыннин ӄамэтвагъэ	
ӄэмипԓыткуԓьыным ивнин кита рай чейвыткуԓьыт ӄыёпатгынат ӄыгитэгынэт ӈайыӈӄачагты еттыԓеԓьыт ӄыԓьугынэт	
ӈытогъэ	
ԓыԓепыткусӄиквъи	
эвын ӈирэӄ иʼгыт нытэгрэттыԓеӄинэт	
рэсӄивкы иквъи ӈирэӄым рай аԓваӈ ныԓеӄинэт	
ынӄэнат	
эты ԓыгэн эюргымтэӄэткэ ринӈыт	
аʼмын тытэӈэт	
аʼтчаӈӈогъат	
пыкиргъэт	
чоттагнык иръытвыгъэт	
ныӈынваӈэӄэнат расӄэвтыԓяма аʼмын мургин ытԓьайӈын ԓейвыткутэ	
ӄэйӈун ныԓейвыткуӄин	
рэӄэ яраӈы гатаԓен	
коԓё аʼӄаткэгъэ чоттагын рэԓкун	
рэсӄиквъэт	
эвын йыӄӄай ӈирэӄ аʼачекыт гэйичьэмэ	
ытԓьата ивнинэт вынэ ынӈэ эюргымтэӄэткэ	
ԓыгэн торыкы тэнагнатватык	
мэԓеквъэт	
нэԓгыгъэн гэйичьэмэ ынӄэн ӈэвысӄэт	
ԓыгэтаӈавэръэпыгъат	
янотым ытԓыгыт намӈыԓёнат эты рыԓьататъёԓӄыԓ	
ӈэвысӄэтэ ивнинэт ԓыгэнитык наранмынтык	
мачынан ыʼнынмымык вэнԓыги мыныԓӄынмык мынэйвэт мынтэкичгынԓьэтэнмык	
ӈирэӄ аймакыт нэйӈэнэт орвыткынык ынкыым ымы ынӄэн ӈэвъэн нэноматын	
нъэмэтгъэн нэнэквэтэвын	
пыкиргъэт	
эвын эʼӄъуʼвэӄуч нымӈиӄин	
ӄоԓым ӈэвъэн ынкы нытваӄэн	
рэсӄиквъэт ӄоԓерак	
коԓё гувиԓинэт гагтыӄамэтваԓенат	
наӄам ынкъам ейвэԓкэй нытваӄэн	
ԓыгэн мэсӄээӄын вак маԓьатав ынӄэн ейвэԓкэй нивӄин тъаԓяёӈӈок	
ынкы ԓыгэн ӄъаԓяёркын	
ынӈэ антока	
вынэ эʼтки чамъам ынкы тыръаԓяёгъа	
эʼтки чамъам чоттагнык	
аны рэԓку ӄъаԓяёгэ	
вынэ эʼтки ӄырым	
ӄынвэр ӈан ӈытогъэ	
ԓыгэн ӈытонаӈо пынԓятгъэ армачьырагты	
ԓыгэн вэтчата гэрэсӄивԓин пыӈытԓьан э вынэ ӄытэнйыԓӄэтыркынитык	
рай ӈэвъэн гэныпкирэтԓин	
ӈэранъоравэтԓьата гаматаԓен	
ынӈатаԓым тэӈэвиръыԓьу гэтчыԓин	
виин рай нывакъочычаӄэн ӈэвъэн нинивӄин ӄыгтыгынат вынэ	
мынӄԓегратайкавмык	
аʼмыным вынэ нагтынат	
ԓыгэн рэсӄивык ивнинэт энмэн рай ныӄԓегратайкавынат рэмкыԓьыт	
вынэ эгъюԓеткыԓьымури ӄԓегратайкавык	
ынан нэнрэнинъэвыӈытык	
ытԓеӈи ынинэԓьэ нинивӄин мыныԓӄынмык	
ӈэвъэнэ нинивӄинэт ынӈэ эԓӄыткэ	
энмэч мынэквэнмык	
вынэ ымыԓьо мыныԓӄынмык	
ымы гыт ӄыԓӄытги	
ӄынвэтым эʼрыкут эʼнӄэтыԓьын нэнԓьэтэтын ыʼваӄочрагты	
рэгъэт	
кынмаросӄыткынык вакъогъат коԓё нытайкавтэнмавӄэн эрмэчьын ныӈэԓгынтоӄэн	
ивнинэт тааʼм вынэ	
ипэ микынэ янор рэнапэнрыгъа	
ытԓеӈи ивнин гынан ӄыпэнрыгын	
гынан	
ынпычьын иквъи аʼм эйгуԓеткыԓьигымым	
вэԓер мыетык	
ӄԓявыԓя ӈиԓгэннин чиниткин увик ынкъам ӈиԓгэ пынрынэн ынӄэн	
ӈиԓгэннин	
ээ	
вынэ кинэймитги нэԓгэпы гымнаным гыт	
ӈотӄоры вай	
ээ	
ӈиԓгын нытымԓяттыԓяӄэн тыԓегыԓгычыкутэ	
въигъи эрмэчьын	
ынӄоры кынмайпы ӈытогъат ръиԓеквэтгъэт мытԓынча эʼгыкъоԓягъат мэӈӄо ӄэԓюӄым тэгинӈэтгъэт иʼгыт ынӄэн	
ӈэвысӄэт конпыӈ ырыгрээн нъэԓгъи нэԓгыгъэн	
ытръэч	
рамагԓьаӄагтэ чавчыват	
аӈӄаԓьытым ыннэнэккэԓьыт	
экык наӄам коԓё ныкынтэӄин ръэвӈыттык чама ӈаԓвыԓьийӈын ынкы рачормык	
ытԓьата ынръам рывитӄивнин экык ръэвэ тиӈунин экык	
ынӈатаԓ аны ныӄыԓгиԓюӄин аккагты ытԓыгын  пысӄунэкык	
рамагԓьанпыначгыӄайым гэӈэвэ гатваԓен	
таӈамэнарайпы ныӄамэтваӄэнат	
тытԓык ӄача нытваӄэн энатрэтъёԓгыӄай	
ынкаткынык нытриԓӄинэт эръэтъуԓти ынкъам ыпаԓгытъоԓ	
ынанвыткокэн ӄонпыӈ ынкы ръэнут нырыԓгывинвэтӄин ӄутти эръэт нытымӈэвӄэнат	
како микынэ пысӄунэръэт пириркынинэт	
ынӈэ вай томыкайпыкэнат	
ԓыгэн ӄынвэр ымыԓьо эръэт тымӈэвыӈӈогъат	
ынпыначгын ӄынвэр этԓы эйыԓӄэткыԓьин	
ӈиԓгэ тэйкынин чаатвытрын	
тытԓыӄайым рыгйивыквэвнин ымы нутэсӄэ уԓювнин чаат чотэты	
ӈэвъэн ивнин митъэԓыги миӈӄыри итыкым  этъопэԓ ӄинэвинрэтги	
ӄэԓюӄым	
ынпыначгын нъыръыйыԓӄэтӄин	
нинэгитэӄин тытыԓ	
ԓюур ԓьунин ёпатыԓьын оʼравэтԓьан	
уӄӄэмӄэй нинэгитэӄин пиринин аʼматыӈонэн ынпыначгыӄая ӈиԓгын тиӈунин	
кыкэ вай ӄытԓыги ынӄэн аӈӄаԓьэн ӄԓявыԓ  ытԓьата ойваԓьё	
аны гъарэԓен ӄымэк нинэтиӈуӄин ӈаргыногты ынпыначгын ӄэтэв ӈэвъэн кыеквъи	
гачонма нинъэмэтӄинэт ӈирэргэри	
аны коԓё гэчьэтԓин ӄԓявыԓ ыныггыԓгэпы аны кымъыԓгын гэрэтыткуԓин	
гагтыкымъынӈаԓен	
эвытым экымъыкэ нъэԓык  гутгытвиԓин	
аӈӄаԓьэн экык нэпиригъэн ыргынан ԓёӈытва аӈӄаԓьэты ынӄэн топавыԓьын кымъэ	
аʼтав ныӄэвигичиӄинэт  ныԓгирэнэчьэвӈыӄин	
вытку тэӈвуԓӄытвик нынынтоӈаткэн амӄынъычо ӄынвэрым мыԓятгъэ	
аӈӄаԓьэты гэӈиԓгырэтԓинэт иӈӄун ныԓьавынтыватынат	
ынпыначгыӄая ивнинэт иӈӄун ынӄэн пэԓӄэткинэт ӈиԓгын ынкъам эвиръыт	
атчытваԓьыӄԓявыԓя нэнарайпыӈӄэнат эвиръыт чит райпынъёт ытԓыгэ	
ытԓыгын ытԓьата гивԓин вынэ ӄыйыԓгынэт тэԓвъэм ныйпынэнат	
нэкэмӄуным ваԓьо нъыоʼнтынэнат	
ынпыӈэвӄэе ивнинэт пынрыткоԓьыт этъым рай рапаԓӄанӈыӈӈогъэ ынпыначгыӄай таӈамӈырвыянва тэкичгэ ӄэнаԓпынрытык	
рапаԓӄанӈыӈногъэ ынпыначгын	
наԓпынрыгъан ынкъам рагтыгъэ	
коԓё гувиԓинэт пыкирык	
ӄамэтваԓьатгъат	
эргатыкым пэнинэвиръыԓьын ӄԓявыԓ нэнчывинчыгъэн пэтырагты	
ӈытогъат	
вытгыры нынԓеӄин	
тытԓьыттъыёча ытԓыгын ныгатгаткоӄэн гитэчьэтэ тыԓеԓьыт	
тыԓеэԓкыԓе тыԓеԓьын экык	
эвын ынӄэн	
пыкитԓьэт ивнинэт аʼм вынэ ӈэԓвыԓ мынычвигъэн	
вынэ ынӈэ	
ӄэԓюӄ микынэ рэгынринӈынин	
ынӈэ эчвикэ ынан ӄэвигичитэ мынитыркын итык мури	
ваԓёмгъат ынӄо ныӄамэтваӄэнат	
нэмэ вай уйвэԓнин чиниткин экык ытԓьата	
кыкэ вай ӄытԓыги энмэн ытԓыгэ ытԓён майыӈкы ыʼԓгу	
ӄэԓюӄ рыӄысӄычевнин	
чавчыванпыначга ивнин ӄԓявыԓ ынанвыткокэн ытԓьата ынӈин рытыркынин	
эʼптэ опопы ръавэпы пыго ӄыԓгыгын	
ԓыгэным ынӈин рыннин	
ынкы ӈыроргарэ нымытваӈӈогъат	
ытръэч	
йъэԓгытомгыт гатваԓенат	
ӄонпыӈ ԓыгэн нивиниӄинэт ныгынникуӄинэт	
энараԓьо нынымытваӄэнат	
ӄутынин ӈэвысӄэт тыԓвъэткиӈ	
ӄоԓым  нымэԓӄин	
ӄутынэ энмэн ивнин эʼӄэӈэвысӄэт эвырым рэԓгиткыӈэты вэтыӄун тэвэнаӈ ӄыгтыгын	
мыкыԓвыгъэным нымԓегъэн ынкъам нынԓыпԓяннэн	
ӈаным йыннэн тэвэнаӈ	
ӄэгԓынангэтым ӄутынэ кыԓвынин ынӄъом гэвэты рытчынин	
ивнин ӄынԓьэтэтгын панэнагты	
эргатыкым йъэԓгытомгыт ыʼтвыткотэнмаквъат аʼм вынэ мынъытвыткумык	
ии вынэ мынъытвытку	
ыʼтвыткугъэт	
аʼмын вай ӄоԓ мыԓяӈӈотэвэнаӈаԓьын вэԓчиин гынонатынво ачыгнэн	
йыӄэтгъэт аӈӄачормэпы ԓюур кытыйгыръогъэ	
ӄоԓ иквъи вынэ нэйитъэтыркынимык опопы мынпэԓӄынтэт	
ӈанӄэн эквэтгъэт	
ԓыгэным мэсӄээӄын вак аʼӄатэвэнаӈаԓьын тэвэнаӈамԓягъэ	
тумгытумым рагтыгъэ	
гаԓгэёоʼръочгатԓен	
кымгыттэӈонэн ыʼтвъэт	
эйичгитэ тэӈикумиӈкыри нинэнтыӄин нинэнчыпъэвйивыӄин наӄам ванэван нэмытԓёнэн	
ӈанӄэн тэгмиӈкыри ганԓыпԓятԓен	
оратвантатык миӈкы чыгайыткынык рирэннин	
эвын ынкы нымным ӈотэнӄач тъэр яратым ӈоонэнӄачым  ыннэн яраӈы	
аʼмын мэӈӄо мытагъак	
 чимгъугъи ытԓён	
тэӈыннэн ӈотӄэн ръэт нэмыӄэй ӈоонко тэӈыннэн тыттатръэт	
нычимгъуӄин мэӈӄоры ипэ мытагъак	
опопы ӈуткэтэ	
вэтгатгъэ	
ӄыԓеграԓьыт	
оннаквыргэпы гитэнинэт ныӄамэтвачаӄэнат ныԓгинымкыргэри	
йичьэмрэтти ынкы нытваӄэнат ԓьоԓӄыԓгыпы таӈаԓкыԓы ыннанраԓьо нитӄинэт	
ӄытԓыги этԓы эԓейвыткувыԓгыкыԓьинэт ӈоонръэм ӈанӄо	
чимгъугъи ыʼмӈотъамын миӈкыри митгъэк	
вынэ опопы мэрэтгъэк оннаквыргэпы	
кымъугчиргъим ынӄъом эрэтгъи	
ынръам катамӄаматкынык иргъи	
коԓё аны вэймэну нэԓгыгъэн ок како гагтывайманатԓенат	
ԓыгэн эвыт никвъэн како вынэ ӄыӈэвыткикви	
ӈэвъэн ивнин этынва ымыӈ ынӈэ анынтонатка	
ԓыгэным ӄонпыӈ ярачыко нынтыӄин	
ӄынвэр ивнин вынэ тыӄытрирэгъэк ынӈин вэк	
кита чоттагнэты мынтогъак	
вынэ ынӈэ антока ӈаргыногты	
иквъэт рэԓку ӄытваркын	
нэръэйӈэчьивыгым ыныкит рантогъа	
вынэ эʼтки тыӄытрирэгъэк чама тыпэӈъивэтык рочыко ваԓьатык	
вэнԓыги ӈан ӈытогъэ ԓыгэн ынкэкин пойгын рывиривнин	
ынӄорыым аны коԓё гапойгыԓьатԓен ранмычыӈкы эчгивытрыкэ нынъэԓӄин пойгыԓьатык	
ынӈатаԓ гагтымԓытвэԓен	
ӈэвъэнэ ытԓён ёпаннэн ынӄэн матаԓьа гэнӈивыԓин	
эʼми ԓюнԓьутэ ыʼвэӄуч ӄутынэым аԓымы нинэтэнԓьуӄин ӈэвъэн	
аʼӄаԓьо пойгыԓьатыԓьын  гагтымԓытвэԓен	
ӄынвэр ымы ынтыётомгыт ӈытогъат	
ымыԓьо ёпатыԓьыт ӈаргын ныӄысӄычевӄинэт	
ӄынвэр ымы ытԓыгын пэгчиӈэ ӈытогъэ	
нэмыӄэй ԓыԓепъивэтгъи пойгыԓьатыԓьэты	
ыʼтвыткуԓьыт пыкиргъэт	
ынӄэн гапааԓен пойгыԓьатык	
ӈэвтумгын пойгыԓьатыԓьа ивнин эʼптэ гым эргатык мъытвыткук	
вынэ мынъытвыткумык	
ӄэйвэ ӄъытвыткуги	
ыʼтвыткугъэт янръатвыӄая	
ӈэвтумгын нинивӄин эвыр ԓыгэтайӈатӄԓявыԓё ритгъэ китаӄун ӈоонкакэн ӄԓявыԓ ӄынмысӄэквын	
вынэ мынмысӄэвын аԓымы ԓым	
ныкынтэкин	
ӄытгъи ӈоонрэ ԓыгэн киткит рымъэԓиԓьэвнин  тымнэн ынӄо нэмэ пэнин йъонэн	
како энмэч	
ӄэйвэ тымын	
ии вынэ тынмыгъан	
ԓьэԓенръугъи	
ивнин ӈэвтумгын аʼм вынэ ӄэйвэԓым ӄырагтыгэ	
митъэԓыгиым ӈутку иʼрвытгырык накытчынъёркынэгыт ӈэранъоравэтԓьата	
ынӄэната трэгитэсӄиквыт эвыр гыт наранмыгыт ынӄэнатым ӈан рэквэнӈыт	
эвырым гынан ранмыӈынат  гыт ӈэнри рэквэтгъэ	
имъэлик вай варкын гымнин ӈэвтумгын ԓыгэн рэпкирыым ӄиквын ынӄэнайгымым вай тыетык	
ӄэгԓынангэтым эргатык эквэтгъи ынкъам тыԓянвык ӈирэргэри ныкытчынъёӄэнат	
аръаԓя утгынруԓтэннинэт	
имъэԓик пыкиргъи эвын нывуԓӄытвиӄин	
ивнинэт вайым ынӄэнайгым тыпкиргъэк	
ээ вынэ ӄырэсӄикви	
эвын гэӈэвъэнэ нытэргатӄэнат	
како вай игыр ныкитэ гым наранмысӄэквым ӄэԓюӄым вай гэтэгинӈэтигым	
эвырым раԓгайыԓгавыӈым вытычгын кэнъутэ ӄытэнйыръэтгын ԓымгыԓым ынкъам пучьэт тытԓыкагыргык ӄынтыгыткы	
рэпкирӈытым ынӄэн ӄынинтыгыткы	
ӄэгԓынангэтым мачетъоӄааӄын пыкиргъэт айыԓго ԓынъёт	
иквъэт эʼэ	
эʼмитԓёнайгыт	
ӄынтогэ тымъёԓкыԓегыт	
ээй	
ӈирэргэри ӈытогъат каӈъовытычгын нэнинтыгъэн рынноԓьыӈӄачагты	
коԓё ынӄэн натынпычетын тымъёԓӄыԓым яаԓейпы гантосӄычатԓен	
йъэԓыги ытри тымнэнат	
ынӄъом рыԓыпԓятъё эргатык эквэтгъи	
ынйивыт ынин чит тэргысӄэвыԓьыт рырынгиивнинэт рымӈыԓявнэнат	
гагтыкоргавԓенат	
нэннэтэ наԓпынрыгъан ынӄъом яраӈӄачагты эквэтгъи	
пыкирык ԓьунин ынин яраӈы эвын амран	
ынык пэԓяткоԓьын ӄԓявыԓ гаԓыматԓен	
ваԓёмкы етыԓьын ԓымыԓьын ӈавъанэты гивԓин вынэ ӄытаӈавэръэпытыкым ынкъам ӄыӄэмэтгыткы	
аʼмыным вытрэԓӄатгъат	
вытрэԓӄырэԓ рэӄэ нэнатыёгъан	
ӄԓявыԓя тыӈивынин янор эвынӈэв	
аʼмыным ӈан уӄӄэмӈынрыԓьын эквэтгъи пыкэрыԓьэты	
ятыԓьэты ӈавысӄатэты пынԓёгъэ мэӈин	
вайым гым	
како аʼмын гэпкиригыт	
вынэ вай тытэӄэмэӈгыт	
ээй	
ӄэмэӈы ръыԓинин наӄам коԓё таӈӄаӈокэтԓьан ԓыгэным йыӄӄай	
раԓкотваԓьаым уӄӄэм роԓвыё ӄэпԓюсӄыченнин ӈэвысӄэт таӈамвытрэԓӄо рытчынин ымыԓьэты гаԓьоԓӄыԓма	
гынтаврагтыгъэ мачеԓкэты ԓыԓет мытӄэ	
ӄԓявыԓя ӄоԓ нэмэ ивнин китаӄун гынръам	
аʼмын тытэӈэтым	
пытӄыԓымым гыым	
гинээн гым ринэнрэӄэквъэ	
аʼтавым уӄӄэмэнԓьэтэтгъи	
раԓкойпы пынԓёгъэ мэӈин	
гымым вай	
ээй	
вай тыӄэмэрэтгыт	
ынӄъом айыԓгытагнык ръыԓинин уӄӄэм	
пиринин ӈэвысӄэтым мынгэпы аʼрэнэн ивнин кынмаԓ мынӄамэтвамык	
ынӄэн ӈэвысӄэт ӈэвъэну ԓыгиин	
ытръэч	
кэнэӄучинэ ыʼтвыӄэй тэйкынин ынӄоръым ыʼтвыткугъи	
мэмыԓӄай пиврэԓьын тымнэн	
пыгпыгӄаё тэйкынин мэмыԓнаԓгын	
тыттупԓыткукым иʼнныпъик йыпаннэн	
йигйигым ынкъам понтат ыʼтвычыку ёнэнат	
ынӄо нэмэ эквэтгъи	
ӈоонкы ыʼтвэпы ӈыпэк ԓьунин аакайӈын нотасӄычыкойпы ӄэргатыԓьын	
понтат ынкъам йигйит пирининэт ынкъам ынкыри ӄытгъи	
аакайӈыԓьыт нинэрӄинэт	
ԓюур ынӄоры ӄолейӈын какомэй нэмэ ԓым кэнэӄучинэ гымнин пэчыгэченвыӄай ԓьунин	
ӄэнаԓпынрыгэ	
ээй	
вынэ мэнагтатык  къатчагэ	
коԓё ыʼтвэты кытгынтатгъэ	
иʼнныпъи пиринин кытгъи вайвай ӄэймитгын	
мынгыԓгийӈын аагчыкойпы рувнин	
кэнэӄучинэым ынӄэн аны тэгрынин	
пыгпыгӄайым ранӈавнэн ӄоԓым ынраӄ пыгпыгэты коԓё ныӄыԓгиԓюӄин ооой	
аны ӈан пыгпыг	
коԓё аны пыгпыг	
ԓюур ӈоонӄо нотасӄэпы пиврэгъи ыныгрэн каԓьайӈэн мынгыԓгын	
вынэ кэнэӄучинэ мынгылгийӈын пэнрынэн	
эвыр нэнайъоӈӈоӄэным  нанӈатӄэн ынӄо нэмэ ныпиврэӄин ӄынвэр тыԓейыӄунтэтэ пэтԓе эʼми эвытрыкэ нъэԓгъи	
ынӄъом кэнэӄучинэ ӄыԓеграӄай ԓьунин ынкы нытԓепӄин	
эвын ынкы ынпыӈэвӄэй таӈамынан нырэԓӄыпатӄэн ʼ	
ԓгэ	
ынпыӈэвӄэе ытԓён ԓьунин кыкэ вай кэнэӄучи	
ии	
вынэ ӄырэги	
рэсӄиквъи	
аʼмын вынэ гымнин пысӄунинэгынритльын гэръэлин аны гаԓгэтъыԓыӈоԓен	
таӈамыныкайпы чит вай ӄамэтваԓьэгым коԓё иаʼм ԓыгэтъыԓыӈогъэ	
энмэчым нагтыӈӈогым	
мытԓыӈъоравэтԓьата нарагтыгым рывинрэ нэрэнԓьэтэтгым	
аа	
 очыткома вай нэнарэрӄэн кэнэӄучи	
итчуттуут выквэпойгывытрын эйминнин нивӄин эԓымӈэ нарагтыгыт	
вынэ вай нарагтыгым	
ӄуным энмэч нагтыӈӈогым нивӄин кэԓьэнпыӈэв (ӄытԓыги кэԓьэнпыӈэв	
)	
этэнмык кыпԓынэн ынпыӈэвӄэй нэԓгыгыԓгытвынин торыггтыё гыԓгын йымнэн аʼмыным ԓяԓгырэԓӄатыӈогъэ	
ԓюур ӄэгԓынангэт мытԓыӈыргарэ оʼравэтԓьат рэгъэт	
аʼмыным еттык	
вынэ мытъенмык	
аʼтавым мытыгтыгыт	
вынэ мыетык аʼтав	
вынэым кэнэӄучинэ ынӈин рыннин райыӈӄэн	
эʼптэ вынэ мынынчикугъэн ынӄэн ӄԓявыԓ	
тырэпириӈыным тыранатвыӈын  аны ӄыпиричигыткы кэнэӄучиӄэй	
ӄытэнъивӈычитгыткы ӄынчыпъыткуквыткы	
коԓё вынэ ивкэ эӄыԓпэ	
ӈанӄо аны ӄытаӈпаԓёмтэԓыркынэтык	
ээй	
чоттагын ӄыԓгэнынԓыръоквыткы таӈымыԓьо мыӈигрэп ӄыяагыткы	
(ӄытԓыги нинэрэйгуԓенӈыӄинэт кэнэӄучинэ грэпти)	
ытръэчтэгын яапԓыткокым ӄиниквытык	
вай ытръэч мытъяаркын	
юрэӄ энмэч трэнрэӄэвӈын кэнэӄучи	
аʼмыным коԓё	
янорым ӄутырык мынгэпы ӈаԓгыԓ нэймитын ӄутырыкым ӄаптэйпы упынъыԓитэ нэнэквэтэвын	
тыԓянвык мытԓынча рынвэԓятъёԓӄыԓ	
рывэԓынвык ныгитэйвыӄин нымӈыԓёкэн гэрэӄигыт иаʼм гитчетигыт	
вынэ эӄуԓикэ	
амӈыԓёԓьатка	
тэӈэмринъэнӈэ иӈӄун кэнэӄучи миӈкыри мынтыгъэн ынӈэ энамӈыԓёйвыка	
нэмэ нынэквэтэвӄин	
нэмэ нывиԓык нымныԓёӄэнат ыʼмӈотъамын иаʼм гэԓгитчетигыт	
авэтываӄ нитчигыт	
эвыр ринъэтэнӈык  ԓыгэн амӈыԓёԓьатка ӄыԓеркынитык	
нэныпкирэтгъэн рэгъэт	
эвын ӈаан пыгпыг ныпӄин каԓьайӈык гынмыԓкин ӄыԓгиԓюу ԓынъё	
кэнэӄучинэ ивнинэт аʼтавым аны тытръэчыткуркын	
чоттагын ӄыԓгэнынԓыръоквыткы	
ынӄоры таӈымъяата ӄынтыгыткы мыӈигрэп	
мыӈэпԓыткоӈӈок ӄиниквытык	
ии	
ӄэгԓынангэт чоттагын наԓгэнынԓыръовын таӈымыԓьо мыӈигрэп наяагъан	
ӄутти мыӈэма кэнэӄучинэ каԓьайӈын таӈынмынэн пыгпыга	
пыгпыгӄай рычымӄэннин ынпыӈэвин нэԓгын йыннин пыгпыг ёнэн	
ԓюур нивын вай ытръэч ымъяата мыӈигрэп	
нэԓгыкэй ынпыӈэвин ырыкагты ринтынин вай кэнэӄучи ӄыпиричитгыткы	
аны напэнрыгъан нэԓгыӄэй нэтиӈучитгъэн нэтэнъивӈычитын	
виин ынӄэн кэнэӄучи гантоԓен эӄыԓпэ ыʼтвэты аны ынӄо гэԓеԓин	
ӄутырыкым нэнчыпъыткувын ынпыӈэвӄэйин нэԓгыӄэй	
ԓюур ынӄо нэԓьугъэн эквэтыԓьын напэнрыгъан нэркыԓеԓьэтын	
мээ	
ӄыгитэ ипэ ӈаан кэнэӄучи эквэтгъи	
нэркыԓеԓьэтын	
эчги найъоӈӈогъаным иквъи нутэсӄигыт	
вай кэнэӄучи нанмыркын	
нутэсӄигыт	
ӄывэнтыги тэӈиԓгытэнуйгэ тыраԓпынрыгыт	
нутэсӄын ааӈӄатгъэ ынкы рыԓгъэ  ԓыгэнэвыт нутэсӄын ымӈытатгъэ	
каԓьайӈа ыʼмӈычвына ытръэч нутэсӄын нэвэгыԓкуйвыгъэн	
ԓывавык пэԓӄынтэтгъэт	
кэнэӄучиым ԓыгэнэвыр нэмэ ӈытогъэ ынкъам пытӄэквэтгъи	
нэмэ гынрырэтыԓьэ нэԓьугъэн воок	
вок	
воок	
вай кэнэӄучи рагтыркын	
ӈытогъэ	
нэмэ ръэтгыпгъат	
эчги найъоӈногъаным иквъи вынэ вай кэнэӄучи нанмыркын	
нутэсӄигыт	
ӄывэнтыги ынан тэнтуртэнуйгэ тыраԓпынрыгыт	
эвыт вэнтыгъи	
нэмэ уйӈэ вагъат каԓьайӈыт кита аны мынатчымык канаӄочейпы	
ик	
апаӄатԓыткоръогъат мытив атчыгъат нотасӄычыкойпыым ԓюур кэнэӄучи иии	
ӄыгитъэм атчыԓьыт	
эв ынӈин натчыӄэнат	
ръэгъэт ынръам апаӄатԓыткоръогъат	
ӄотчагъат иквъэт кэнэӄучи	
ӄынтогэ	
рэӄуым	
ӄымэԓ мыӈитэ мыныԓпынрыгыт	
вэнык энаԓпынрытык	
энмэч гымнан тургин мыӈэвагыргын гэпириԓин	
аны ӄынтогэ кэнэӄучи	
ӄымэԓ ынан ӄэӈэӈытвиги	
энмэч эӈэӈыԓьигым	
вэԓюгъэт рагтычагъат	
ԓыгэн эвыр ӈытогъэ ыʼтвэты пыкэрыӈок ныӄуԓиԓьэтӄин воовок	
уйӈэ ватык	
энапэԓятык	
ӄутти нэмэ пэнрыткогъат наркыԓяԓьыпэнрыгъан	
ыʼтвык ӈэԓӄиквъи ытръэч киткит нэвэгыԓкугъэн ыʼтвъэт аʼрэк наԓвавын	
каԓьайӈыт уйӈэ рыннинэт	
ярак пыкиргъи	
аны мыӈигъи	
мыӈигрэпымкын гаяаԓен	
гинэнинтыткуԓин имтэнуйгын ынкъам тэнуйгын нотасӄэты йыԓнин чеӈэт энатвато гэԓгыԓинэт	
ытръэч	
ӄоԓ гэӈэвъэнэ нытваӄэн	
уйӈэ эӈинӄэйкэ гатваԓенат	
ырык рээн ытръэч ытԓывъёкай гатваԓен ӄԓявыԓен ытԓывэ	
ынйивӈэвым коԓё ныԓгинытэрмэчьыӈӄин ынйивым ныԓгинытэӈӄин	
оккой ыныкит ынйив нивиниӄин ымъыԓёӈэт ӈинӄэй ныгытъэтӄин	
ыныкит нинэԓьуӄин ӈэвъэнэ рагтытыԓяԓьын ыʼвэкуч ӈинӄэй ыпаԓга нэнаӈӄаӈойпатъевыӄэн	
титэым пыкирыԓьын нэнаӄамэнтоӄэн ԓыгэн ынйивык ыʼттъыёԓ ӈинӄэй нымынгынтоӄэн ныӄамэпэнрыӄэн	
ӄынвэр ыʼвэӄучитэ ӈэвъэн эвыӈонэн ӄэйвэ гымык эмиче нэнаӈӄамэтвавэгыт иаʼм оʼптыма гытъыԓьын	
чинитым мытив ԓьуркын еп ымы эӄэӈувтывэкыԓьин йъоркын ныԓгэӄамэтваԓьатӄэн	
тэвиминӈэ ӄоԓ итгъи ныкитэ ӈытогъэ аӈӄачормэты ӄытгъи	
аӈӄачормык ырытӄэй тэйкынин ымы рыннокон тэйкынин ԓыгэн тэйкыпԓыткунэӈу рырыткувнин	
ԓыгэн ирыԓьын рынноко нинэркыԓеӄин	
миӈкы нирӄин  нэнайъоӄэн	
таӈамынӄэн тэнмычьо тыԓек	
аны коԓё гэԓеԓин	
ӄынвэр ӄоԓ итгъи рыннокоӄай кэтэмрэнмыгиӈкы иргъи	
тиӈурым ынкъам рыннокоӄай ранмычыӈкы ратчыӈаннэнат	
наӄам ӄэԓюӄ гэԓгигытъэвԓин	
рэсӄиквъи	
амран	
увикук ынкы йыныткынык ганвакъовԓен ӄорааръата йыръыԓьын	
чимгъугъи аʼмын ивкэ мыӄамэтвагъак	
опопы мачынан мыӄамэтвагъак чеӈэт мывъигъэк	
ӄоԓ эры йытонэн ынкъам чымӄык аръапаԓгын  рунинэт	
ӄэмипԓыткук ёроӈы тытԓёмнэн  ԓыгэн ынкэчыкун йыӄӄай мэчичьу ээкэԓьын	
наӄам амрон	
ӈирэӄ рийитъэвнэԓгыт рывиривнинэт айкоԓятгъэ ӄоԓым иниргиӈу ԓыгиин атчьатгъэ	
гаԓявтыма иниргиӈэтгъи	
мэԓйыԓӄыԓьын энмэч титэ ваԓёмнэн ӈэвысӄэтин ӄуԓиӄуԓ ууу	
како ынръаӄ ярачыкон коԓё гараӄыткэԓен	
како мэй кукэйыръын ымы мэԓемчымӄык	
ымы аръапаԓгын чымӄык уйнэ	
ытԓён вай ръэнут	
мэӈин гаӄамэтваԓен	
пынԓёԓьанма анӈэн рычимгъувнин рэсӄиквъи	
ԓьунин йыԓӄыԓьын	
чьогыргын рыгыргоԓявнэн иниргиӈытвынин	
йыԓӄыԓьын инэнрэӄэвыркын	
а	
инэнрэӄэвыркын аны йыԓӄыԓьигым	
мэ	
эви гыт	
гыт ынӄэн гаӄамэтвайгыт	
эвъам мачынан вынэ ӄыӄамэтвагэ	
энмэч ӄээӄын ԓыгэн	
ӄыгъекви ӄывакъогэ	
кыеквъи вакъота аакаӈӄачагты ръыԓигъи	
ԓюур ӈэвысӄэт иквъи аны вай ныӄамэтвагъаным	
ԓюур чьогыргэпы ынангъо ӄэмэӈы рыԓгъэ эръэтэ ынкъам ыпаԓга йыръыԓьын	
эминичгытэ ванэван ныӄамэтвагъан рэмкыԓьын	
аны ӄыӄамэтвагэ	
этԓы	
восӄыгэӈэты ӄытгъи ынӄэн ӈэвысӄэт	
ԓюур ынӄо ыʼмӄъэӄыръугъи	
рэмкыԓьэ ивнин нырэӄуйгыт	
ӈутку аны ӄыӄамэтвагэ	
этԓы аны	
энмэч гаӄамэтвайгым	
(ынӈэым панэна нырэӄуӄин)	
таӈамӄынэргатык ынӄэн ӈэвысӄэт нынутэгчиӄин	
пыкирыкым нивӄин эээй	
како гымнин нотагчеян йыӄэтгъи	
ӄун мынӄамэтвамыкым пэӈъивэтыркын	
гинээн игыт йыӄэтгъи  мынӄамэтвамык	
тыԓгигытъэтыркын эʼтки этъым гыт нэмыӄэй	
иаʼм аӄамэтвакыԓьэгыт	
(яӈагты) аны вай гытъэтыркын	
нэмэ пэнинэт микынэ нинэнъыԓиӄинэт мэчичьу ныӄэвъячатӄэнат оʼптыма торыгтоёттэ ывэкокайпы	
ныӄамэтваӄэн ӈэвысӄэтым нэмэ восӄыгэнэты ныԓӄытӄин нэмэ ынкы нъымӄъэӄыръуӄин	
(ӄытԓыги рай кэԓьэӈэв миӈкри нынутэгчиӄин миӈкы нинэԓьуӄинэт нэнэнэт  ниниткэӄинэт тэйӈэтԓыӄыԓю	
оккой	 )
коԓ рыннин нотагчеӈӈок оʼравэтԓьан ивнин кэԓьэнпыӈэвэ гымык эмиче вэты ынӈэ яӈаӈӄач аёпатка	
ынкъам ээккин пэԓӄыпэԓ ынӈэ ээкэк рымагтэты энинтыкэ	
ии	
нутэгчигъи	
рэмкыԓьын нычимгъуӄин ынанийъам ръотавнэнат ынӈин этгыргыт	
ынӄо яӈагты ӄытгъи ӄытԓыги ынкы ӈаԓвыԓьийӈын нынатчыӈатытваӄэн коԓеяӈаӈӄачым  аны пэтыыʼттъымԓявыт	
пэнинэмиԓ рыныманнэн яӈаӈы	
нэмэ чимгъугъи ӄытԓыги ынӄэн ынӈин	
аʼмыным иаʼм ръотавнэн ээк	
пэԓӄыпэԓ ээккин рымагтэты ринтынин	
ԓюур ынӄо иикыккаа	
ёпаннэн	
эвын ынкы ныԓгиныгтиӈӄин оʼравэтԓьаӈавысӄат нытваӄэн	
ӄырымэн кэԓы	
ивнин эты вай мыйъогыт	
мыетык	
вынэ ынӈэ	
нэрэйитъэтгыт	
ынкы ӄытваркын нэрэԓьугыт етыԓьигыт	
мачынан	
вэнԓыги тыетыркын	
рымӈыԓявнэн чама нинъэйвынин ӄԓявыԓ ӈэвысӄэтэ ӄоԓ йъиԓгын гаԓяк кэԓьэӈэвин рай уʼвэӄуч рэетгъэ	
ытръэчтэгын ытԓён майӈъаԓявыԓ	
ԓыгэн ӈоонко ытръэч тъэче рэвэӄэтгъэ  рэпкиргъэ	
ӄыԓгэркыпчевыгынат ытри гынан ԓыгэн ымыԓьо	
ии тыраркыпчевыӈынат	
ынӈэ айыԓгавка	
кэԓьэӈэв ятыӈок ӄԓявыԓ панэнагты ӄытгъи	
пыкирыԓьын нэмэ иквъи эʼээй	
эʼтки аʼм нотагчеян гымнин ԓыгийыӄэтгъи	
эмытъэтым ӄыпаагэ нутэгчиԓьэтык	
аʼтавйыӄата нотагчеян	
ӄоныры ытԓён ныръарэрэгыт амӄынъычо нутэк	
авъеткынка	
ԓыгэн пэнинэмиԓ	
ӈэвысӄэтым ээкэк рымагты ваԓьын рамкыԓьэпы наӈӄатгъэ	
пэтԓе аккантогъэ	
ӄԓявыԓя ымы мимъэуттыӄэй увикик ӄача нинэгйипӄин	
ӄэгԓынангэт йъиԓгининик йъииӄык пыкирэ ныԓеӄин ӄԓявыԓчыӈын пыкэрыӈок тыԓемӄытвитэ итыкэвын	
рэсӄивыԓьын ынӈинуттыӄэе кыпчевынэн ԓыгэн гынэнӈавъанма гуткучитԓин	
эʼӄэквъи каԓьаӄԓявыԓ миӈкыри гынтэквъи	
ӈытонаӈо ынӄэн пэнрынэн ӈэвъэн  кэԓы	
аны гэнйигычгэвԓин тэԓвэничичевэ	
эчги йыԓӄэтгъи кэԓьэӈэв ээкэк рымагты ваԓьын йъонэн	
ӄытԓыги энмэн ӈирэӄ ӈинӄэгти гагтоԓенат	
ивнин вынэ мынрагтымык	
ии	
ӈаԓвыԓьийӈын ԓыгэн ченԓеӄэйык ёнэн гэнымӄытвэтԓин эӈэӈыԓьэ	
ӄорамэч мэйӈэԓьыӄэй яраӈы ӈэвъэнйыръэ ӄонайгыргык ёнэн	
эквэтгъэт	
ӄытԓыги вай катамырыгтыԓянвык нытваӄэнат ынйивыт	
ынкы чымче рэвиквъэт тараӈгъат	
яраӄай ԓыгэн рытриԓнин  эвын яраԓгийӈын чеӈыԓ нанаԓянтатын аʼмын аны ӈаԓвыԓьийӈын	
ыргин ӈинӄэгти эвын ӈоонко гаԓяйвыӈӈоԓенат	
ынӄэнырык нэԓьугъэн ынпыначгыӄай ратагнык тэминӈэтыԓьын	
ынпыначгыӄай пынԓёгъэ мэӈӄокэнаторэ ынръам	
ӈутку чымче нытваморэ	
мэӈиным тургин ытԓыгын	
натвыгъан	
кааако мэй	
вынэ ӄиквыткы рай мытԓьунэт ынпыначгыӄай ынкъам ынпыӈэвӄэй	
рагтык пыӈытэԓгъат	
уккако ынӄэн ынйив	
вынэ мынӄаанмат ынкъам ӄыԓгувиԓьэтги	
ӈинӄэеым ыʼнъэйӈэвынэт  ныгтыӄамэтванат	
ээй	
ӄоранматгъат	
увиԓьэтгъэт	
увипԓыткук ӈэвъэн ивнин ымы эʼԓемкыт ӄыпатгынат ӄыԓгэгтыпатгынат	
ии	
эʼԓемкыт янра йыпэйгут рыннинэт	
янра таӈамӈырвыянва йыръыԓьын кукэӈы гантэнмавԓен	
етъа нъэԓыпԓыткук ӈинӄэгти ивнинэт нэнэӄэгти	
аʼмыным ӄыгтыгыткы ынпыначгыӄагтэ	
ӄыӄэмиэʼйӈэквыткы	
ээй	
нагтынат	
ынпыначгыт нивынэт ӄыӄамэтвасӄэквытык нъэйӈэвыркынитык	
ээй	
ынйив ӄлявыля айколяннэн тэнтурнэлгэ ӄолым ивнин гытым итык ынӈэ айколяткынык авакъока	
ынӄэн эмынйивин ваны	
вэтчата ынкы ынпыӈэв	
ӈэвъэн авынральа ивнин ӄынӄамэтваквын ынйив	
ӄолым эмъэлемкэ ӄылпынрыгын	
вэлер ынӄэн тэкичгын	
йъаратым ӈан гым ырык вама титэ ынйив нивиниӄин коԓё ныгытъэтигым ванэван ынйивӈэвэ нэнаӈӄамэтвавын	
вытку ынйив пыкэрыӈок нэнанмытӄынӄаӈойпатъевыӄэн нинъыръунтыӄин энмэн вай рыпэт ӄэӈутӄыльуйгым эмгытлитэ	
вынэ гыт игыт эʼптэ ӄыраӈырванӈыгэ	
ынкы мэчынкы вэтчата ӄыӄамэтваркын	
ынӈин гатваленат	
ытръэч	
гачакэтта нытваӄэн ӄԓявыԓ	
чакыгэт ынпыӈ ынык ваԓьын	
ӄуԓинымыкым вай гатваԓен ӄԓикъэнӄэӈэвысӄэт	
ытԓеӈи чакэтта ивнин аʼмын аны рай ӄынвэр нэрэԓгыӈын ӈэвысӄэт кита виин гым мыӈээʼвйисӄивык	
эвыр вынэ очнэн чакэтта	
эченурым гыт ынӈэ атымӈъатчака	
ӄырэрмэтвиӈыркын гымнин пэӈкон ынкъам эмтэквыԓгын кытвыԓ ӄрэтчыӈыркынэт	
ии  ԓыгэн вэтгыры ытԓеӈи	
аʼмыным акватыӈок ынӈинӈэвысӄэтэ тэйкынинэт рэпаԓгэръын ынкъам рэпаԓгыӄонагтэ	
тимтигнинэтым  эквэтгъи	
ынръам аʼкэнмын йъонэн ытръэч эмгынунык мъэпэтвэсӄыԓьыӄэй ӈэнри пиӈкугъи	
кэӈунэӈ ынкы рымнин	
кытэӄэй тъирэгъи	
кыевкы ынӄо пиӈкугъи	
кынныԓьын вээмӄэй	
ӈыроӄ ынныт черунинэт ынӄъом ӄуԓгытвынинэт	
ынныгыԓгыт йыннинэт ынӄъом йыпаннэн ԓьуԓӄыԓык ӄуттиым ԓиԓину йымнэнат	
ымыйпа ымы рэпаԓгэръын ынкъам рэпаԓгыӄонагтэ	
аʼмын аны эʼквыргаым аʼнӄагыргын ымы гитэк ынӄэн ӄлявыԓ  ипъэм ӈэвысӄэт	
вытрэтгъэт ярат	
ынӈэнрак рыпэт мынгыткэн ӈэвынъюльыт нъатчаӄэнат	
пыкирыԓьын ӄутырык тэнӈу ныԓгыӄин ӄоныры ӄоԓым ыпыԓӄыԓе нъэԓыпыткуӄин	
ынан ымы мэмыԓен пэвэԓ гэӈрыԓин	
аʼмыным вай гэпкитԓин	
намӈыԓён какомэй ԓымъым гыт нырэӄигыт	
вынэ тыӈэвынъюсӄивык	
ынӈъэм вай эвыр ръэӄэйык нъигнэтӄин	
катамтытԓыкым ӄача ӈэвыскэтин ытԓыгын нытэминӈэтӄин	
пынԓёнэн турыпкитльэн како гыт мэнӄокэнайгыт	
ӈоон рамкэпы	
эʼмъим ӈот ӈуткэкин ӄԓикъэнӄэӈэв	
тыӈэвынъюсӄивык	
ытԓыгын ытръэч тэнӈэквъи ынӈатаԓ аʼӄапэраӄԓявыԓ гитэтэ	
вуԓӄытвигъи	
ԓыгэн чоттагнык ӈэвынъюԓьымкын ныйыԓӄатчаӄэн	
ӄоԓ ӈэвынъюԓьын иквъи гинээн ынан ӄырым ныматанэн	
чамъам  ӈирэӄэв татԓыӈыткогъэ	
ӈэвысӄэт ӈэвынъюгиԓиԓьын тытԓык ӄача атчьатгъэ	
эвын ныкитэ рыёё ӈэвысӄэт ыттыннамгогъэ	
коԓё ӄэԓюӄ йыӄӄай нытаӈпэраӄэн	
гаԓятыԓяԓьын ыныгъегэ эръоԓгэпы эʼвэйминнин	
аръаԓя ӈытык тэвмэтэквъи	
эʼвэймит гыткат нэрмэӄинэт	
ӄынвэр ӈэвысӄэт паагъэ камаграк нывиԓгъи ивнин аʼрэткоԓьын вынэ инэԓгыгъи энмэч мынрэмык	
аʼмыным ынныӄуԓгыт йытыткуйвынинэт  коԓё ынӈатаԓ таӈпэраӄԓявыԓ рыпэт ӈэвысӄэт гиничгытԓин	
мынгэпы пиринин ӄԓявыԓ ачыгнэн мынытԓымык	
ёрочыко ӈэвысӄэтэ нинивӄин ӈэвынъюԓьын ӄыкэттывагэ мынатчьанмык	
ӄэԓюӄым рэмкыԓьын аʼӄакэттываӈ  ӈэвысӄэт ԓёԓьоԓьын нъэнӄэтӄин ныкытгыԓгавӄэн янот чакыгэт мынымӈыԓявысӄэвын пэгчиӈэтыркын	
ынан ӈыроча трэткивыым  трэетгъэ	
янор ытԓён рымӈыԓявъёԓӄыԓ ынпыӈэв	
чама коныры нымнымык эвын этԓы мыкэттывагъак ӄэйвэԓым ныткивигым	
вытку рымӈыԓявыпԓыткок эвыр траԓгыӈӈогытым вытку ынкы тракэттывагъа	
ӄэԓюӄым ынӈин атчьатгъат	
эргатыкым ӈэвысӄэт янрачемгъогъэ ӈэвынъюԓьыт ивнинэт китаӄуным мынрачвыгмык	
вынэ китаӄун	
рачвыӈчагъат	
рыров ԓиԓиԓетыԓьын ӈэгны накаврагъан	
ымрарачвыӈа	
ынӄэн ӈирэргэри энмэч ӈайкаврагъат наӄам ӈэвынъюԓьытым еп чымче ярак нытваӄэнат	
эвын ӈайкаврапԓыткок оʼраӈанко тыԓик ӈэвъэнԓыӄыԓ ивнин вынэ тыӄэвъяӈӈок ынӈин йыӄэԓьу рачвыӈкы	
ӄэйвэ гынан ытръэчтэгын яаркын	
эʼтки ӄэвъягыргын  ӄытръэчыткуги	
вынэ ытръэчтэгын тыяаркын нытатԓыӈыткоӄэн ӈэвысӄэт	
 китаӄун гыт ӄыпкирги	
ԓыгэнэвыр ӈэвысӄэт гачасӄэвнэн	
аръаԓя оʼптыгынмыяп гэпкитԓин титэ ӈэвысӄэт пыкиргъи	
ынӄэн ԓьук ӄутти ӈэвынъюԓьыт паԓкынтатчагъат	
пыкиринэӈу уʼвэӄучиԓӄыԓ ивнин китаӄун ӄынвириквын ӄэпыԓ майыткынык ваԓьын митъэԓыги аръаԓя ынӄэн гыргоԓ	
пиӈкугъи эвыр рывиривнин	
ӈэвысӄэтэ нэмэ ачыгнэн рыԓынво	
кытгыԓгаквъэ пэнинэмиԓ	
ӄутти ӈэвынъюԓьыт вэннэтэ чама эӄинэ нивӄинэт ыʼмӈъам ӄэйвэ эты ӄԓявыԓ	
иаʼм ныӈавывъентоӄэн	
эргатык вынэ мынъачачеӈӄатченмык	
эргатык инъэ нанымӈыԓявын энмэн рай нъачачеӈӄатчетӄэнат	
ӄутынэ эӄыԓпэ эмԓытыёнэн мэмыԓен пэвэԓӄэй	
ӈытогъэ	
аʼмыным рэмкын нъэчеӄин	
ыʼръэ ытԓён рэтԓёгъэ пэвэԓӄэй кытаймэннэн мимыԓ чегӈоонко иргъи	
нэмэ уйӈэ рыннинэт тумгыт	
нэмэ ӈэвысӄэтэ ачыгнэн аны мынрэсӄивмык	
ратан мытԓёчетык	
мынйыԓӄэнмык	
нэмэ ӄоԓ нивӄин тивыркынигытым эргатык ынан тырарагтыгъаым ӈыроча кивык трэетгъэ	
ынӈатаԓ ынкы ӄонпыӈ чеэкэй мытрэнъэԓгъэ	
ӄытԓыги вай ытԓеӈи ярак	
эргатык ӄэгԓын эквэтгъи	
пыкиргъи ярак	
ытԓеӈи ӄорак нытваӄэн	
ымыԓьо пэӈконвыт чакэтта ёпаннэнат ыныгпэӈконвык йъарымагты гэтчыԓинэт тэнмычьыт	
ӈаԓвыԓьэпы пыкитԓьэн ытԓеӈи аʼмыным ивнин етти	
ии	
эвын ытԓеӈи гэӄэрэмӄуԓивԓин	
нымӈыԓятӄэн итыкым тыӈавтыӈык	
ынӈатаԓ вынэ ӄыԓӄытги	
гымнинэт эвиръыт ӄийпыгынат	
гаройвавԓен ытԓенъюӄэй ынръам эмиче	
эмъумэ гыткат ӄонагтэ йыпык нэнаԓвавӄэнат	
коԓё гаӄԓявыԓятԓен  гэтымкычьынӈэԓин	
чакыгэт нэмэ ыʼмэн эвыр нэриквыт гыт ӄырымэнайгыт	
ӄиквын	
амкытаӈъаԓята оʼрарагтэты тыӄэрэмӄуԓивык	
коԓё ныгагчавэгым	
эвыр нэмэ нэриквыт ӄырымэнайгыт	
аʼмыным тынвиривын  кэтъоркын	
ԓыгэн ынӈин ӄиквын	
эквэтгъи ынӄэн ӄԓявыԓ ӈавынъёнвэты	
ӄуттиым ӄԓявыԓымкын пууръу акватчагъат	
ӈэвысӄэтэ коргаво ԓыгнин етти	
ии	
эвын ынӄэн куԓиӄуԓ ынин аԓван гэнъэтԓин	
ӈэвыскэтэ гэтайвыӈӈонэн ынӄо пынԓёнэн иаʼм эԓвэӄуԓиквъи	
рагтэты ӄун амкытаӈъаԓята аԓваӈ нъэԓгъи ӄуԓиӄуԓ	
ыʼмӈан маԓӄырымэнайгыт	
мытивым ӈан акватыӈок тиквыт  вай чакыгэт мэмивысӄивын	
чамаым мытив ӈэгти ԓеԓеԓпэраԓьыт мыткавранат кынмаԓ ынкы тиквыт ытръэч яаркын	
эʼтки тыӄэвъяӈӈок	
пыкирыкым гынан иниквъи	
ӈаанӄэн ӄэпыԓ ӄынвирив	
ӄэйвэ	
ынкъам тынвиривын	
ээй	
таамым мынрэсӄивмык	
рэсӄивык  рыԓгъат	
ынкайпыым пэтԓе эвыр кымиӈэтгъэт	
ԓыгэн эвыр рырагтаннэн ӈэвъэн	
ярак ынтыёта ԓьунин ӄԓявыԓен чакыгэт	
гитэйвынин ӄынвэр пынԓёнэн ытԓён мэԓгыт морыкайпы гэԓейвигыт	
гым	
эмивэ ӄун ӄынвэр ӄутырык нэрэԓгыӈын наӄам ытԓеӈи ныӈыркыԓӄэн ӄынвэр гым тыӈэвынъюсӄивык	
эченур ынӈэ вэты мэкына энатвыка	
тэнӈэквъэт нытэӈычьэтӄинэт	
ытръэч	
энмэн	
ганымытваԓенат тэԓенъеп ӄԓявыԓ ыннэӈэккэԓьын наӄам ытԓён аръаԓя эӈэӈыԓьын	
ӄоԓ итгъи ранымгэчеӈыӈогъэ ытръэч ӈэвъэнэ нэнанъотавӄэн	
ӄынвэр ӄоԓ рыннин тэмъюгнин ӈэвъэн	
ивнин кита мынымрэргъак ынан игыр восӄычгатык тырэетгъэ	
ӄынвэр эквэтгъи рамкэты наӄам ынрамачгэвэгты	
рэмкичиԓьын аръаԓя гагторатваԓен ӄун рыпэт гэтгивиткуԓин нымнымык	
ынӄэн ынин нымным пыкэрынво ԓынъё вэԓер ӈан ымыԓьо ымтъыԓя нитӄин	
ӄԓявыԓ нымайӈычемгъотваӄэн	
нивӄин коԓё ыʼмӈан миӈкри митык мытивым наӄам эӈэӈыԓьигым	
ԓыгэн гамгарагты ныԓӄытӄин эʼквырга таӈымтъыԓя нитӄинэт	
эʼквыргаым таӈымынмаԓявата раеквэкэн оʼравэтԓьан рыннин	
амкоргаваым нивын аʼм вынэ игыт ӄырагтыгэ	
ынанъаёк этаны мытрамайӈымынгыкватгыт	
этыӄуным эʼнӄу рэԓгыӈынэт орвыт ынкъам чама ԓыгэн ынкэгйиткинэт мооӄаат	
ивнинэт аʼм вынэ тэӈынӈэ энамынгыквыка	
ԓыгэн мачгымнан ынӈин тырарагтыгъа	
вэнԓыги эʼнӄу ԓынъёт ԓывавнэнат пэԓяк орвымкийӈын чама ымыӈ ԓыгэн орвыгъет наӄорагыркэгъан	
моорэԓчыӈын ынык ярагты рымгутэтыԓевнин	
наӄам ынин пысӄункымиӈын еп ытԓён мэчтурэквэтык кытԓыги гэвъиԓин	
аны коԓё ытԓьата ытԓыгэты ынкы рэԓку ганъатчавԓен	
наӄам таӈамынан ӈэвъэн ынкы гатваԓьатԓен ванэван ыныкы киткит мэӈин ныԓӄытыркын	
ԓюур мооԓьийӈын ԓьунин наӄам ыннанъоравэтԓьаԓьын	
энмэч нивӄин ԓеӈытаӄ каԓьамооԓьийӈын	
наӄам гымнин ыʼвэӄуч тэԓенъэп въигъи амъатав тэԓенъеп этааны нъыпкирын	
ԓыгэн ынӈин нинэгитэӄин ярагты пыкитчыӄивыԓьын	
ӄынвэр эвыр тэнтыԓеԓкыԓе рыннин тыԓягыргэпы	
ытръэчтэгын ӈэвъэн гамайӈыкоргавԓен	
ԓыгэнэвыр ӈэвъэнэ пэнрынэн пыкитԓьэн мууԓьын	
оммачайпынэн	
ивнин ынӈатаԓым таӈъотчой ныԓгиръэвъуйгыт	
энмэч нивигым этаны въигъи амъатав эʼми оʼтчоԓьын	
ыʼвэӄучитэ татԓыгнэн гым эʼтки нэмыӄэй торыкагты ныпэгчиӈэтигым	
эʼквырга ӄэԓюӄ миӈкри митгъэк нымнымыт аʼткэвма нытваӄэнат	
вытку мэԓеквъэт ԓыгэнэвыр тыпэԓянат	
ынӄо ԓыгэнэвыр ӈэвъэн пынԓёнэн эʼми эӄэԓывэн кымиӈын акыԓгыпэнраткыԓьэн чама аягнакыԓьэн	
ӄэйвэ нымэԓӄин	
ӈэвъэнэ татԓыгнэн опопы таӈъораӈ миквыт еп гыт мэчтурэквэтэ гэвъиԓин ынкъам вай еп ынкы гыныкы нэнанъатчавэгым	
ӄынвэр ынкы рэԓкучыку мэԓвиԓетыԓьын	
ӄун энмэч гэтэӈвиԓетыпԓыткуԓин	
ыʼвэӄучитэ ивнин вынэ эӄыԓпэ ӄаат мынывъятынат	
наԓгэнгагчыръовынат навъятъейвынат	
кыԓгытвэтыпԓыткук ӈэвъэн ивнин коԓё аʼмын тэӈытръэч кмиӈын нэмэԓымӈэ амӄаԓмэты нытваморэ авэтываӄ въигъи	
ӈэвъэнэ ивнин ӄун гыт таӈаморатвата нымнымык ӄынвэр ынкы гаԓягъэ	
ыʼвэӄучитэ ивнин энмэч эӄыԓпэ мынрэсӄивмык	
рыԓгъат ԓыгэнэвыр ёрочыкогты	
энэргэӈчыкойпы аммынга нинэнмигчирэвӄин кмиӈын	
мачтанӈавэты ӈэвъэн гитэнин эвыр нэмыӄэй ӈэвъэн нырэмыннуӈӄин	
ыʼвэӄучитэ ивнин коԓё ыʼмӈан маԓӄэтэты вай ваԓьын китаӄун ярар ӄинэйыԓги вэԓер мытымӈэнвыргыргавыткогъан	
йыԓнин ярар ыʼвэӄуч эԓьоткоӈӈогъэ ӄынвэрэвыр ԓыгэгаймаквъэ	
авынъярарвыргыргатэты ԓюур вай таӈаярарвыргыргыка нъэԓгъи иԓьуткуԓьын ӄытԓыги ганӈатԓен	
рыпэт ӄунэче ӄиквъи анӈытвак ӄынур въэтвак	
ынӄоры ӄԓявыԓ ԓыԓепгъи энмэн анӈынтогъэ	
ивнин ӈэвъэн ако итык ӈоонко въирэмкык уйӈэ ынӄо въэрамкэпы тыетык ынкы ԓьук тыԓвавын	
ӈэвъэнэ татԓыгнэн эвыным кытвыԓӄун миӈкыри тэԓвэвиԓетыԓьын мэӈӄо ӄыԓӄыриргын эвын чамъам мытрэнтыӈын	
опопы ынкы раӄыԓӄыԓ энмэч мынмайынԓягъан	
ыʼвэӄуч очыткогъэ эвын гымнан таԓваԓвава тырэнтыӈын ӄырым мывысӄэвык	
энмэч кита гымнинэт ытԓывъёт ӄъэйӈэквынэт кита ыргынан ыʼнвинрэтгым ытри наӄам чымче варкыт	
рыпэтым ӈэвъэн нываԓёмӄэн эмчинъюргэ	
эквэтгъи ӈэвъэн ԓыгэн ытръэч рытэнма рыгъеватынвыԓӄаӈыгъет ныԓеӄин	
ӄэгԓынангэтым ԓюур нымнымӄэй ԓьунин ԓыгэн ӈэнри ӄытгъи	
пыкиринэӈу ивнинэт энмэн тури турыкынйивэ морыкы ӄытийгут нынтытури	
ымын ԓёӈӄамэтвата ԓыгэн эквэтгъэт яаԓятгъат ытԓывъёт	
пыкиргъэт ярак	
ԓыгэнэвыр пыкитԓьэт ӄԓявыԓя ытԓывъёт ивнинэт китаӄун гымнин ынйив майӈыӄоймарочыӈкы ваԓьын ӄыгтыгыткы	
эченур аӈӄак пыкэрыӈок авэтываӄ ӄиԓкымъетгытык	
вэты ӄываԓёмгытык	
митъэԓыги вытку рачыгайӄаврытканӈытык вытку ынкы ӄытԓепгытык	
ыныкит турытԓепэ рэԓьуӈыткы ӈоонко ръэнут ууйъыԓьын  ԓыгэн ынӄэн ӄыйъогыткы	
ыныкит ынкы рэпкирӈытык митъэԓыги ынӄо ынпыначгыӄай рантогъа	
рэԓьуӈыткы митъэԓыги рыпэт вапырӄата ныӄэвъячатӄэн ӄытԓыги ынӄэн гымнин ынйив	
ынанъаё ынанчиӄай наратаӈымӈыԓёнтык	
ԓыгэн нэрэнинъэйвынтык ынраӄ ынан тургин оʼраӈанӄо тыԓягыргын ратвыгнэн	
эквэтгъэт ӈирэӄ ытԓывъёт	
ӄэгԓынангэтым ԓыгэн аӈӄак пыкэрыӈоӄайык ԓыгэн эвыр иԓкымъетгъэт	
таӈгэмо нэԓгыгъэн ӄоймаеквэ аӈӄаеквэ мэмԓыеквэ эʼргыргын	
ӄынвэр ԓюур чыгайӄаврыткатгъат ԓыгэн эвыр ԓыԓепгъэт	
ԓыгэн эвыр нэԓьун ууйъын ынкэгйит вэтгыры тыԓегъэт	
ӄынвэр эвын нэнэймэвын ууйъын ӄытԓыги ярайӈын	
гапкэрыӈӈоԓенат ярайӈык нивӄинэт наӄам вай эʼми ынпыначгыӄай антока варкын	
вэты пыкэрыӈогъат	
ԓюур ӄэгԓынангэт ынпыначгыӄай ӈытогъэ	
эвыным ӄэгԓынангэт вапырӄата ԓевыт ныӄэвъячатӄэн	
ԓыгэн эвыр ивгъэт ако еттык	
вынэ ӄырэсӄиквытык	
ԓеӈытэӄ ынӄэн гымык ытԓывъёта нэнӈивытык	
очыткогъат катамӄэгԓынангэт ынан нэнӈивымык	
ԓыгэнэвыр ивнинэт ынпыначгыӄая акоо	
ынраӄ ынӈин гитԓинэт	
кмиӈэ гапэԓяԓенат	
аԓымыӈ еп ԓёӈынымӈыԓява нэнтыгъэн вачаӄ ԓыгэн эвыр гэчичевԓин	
ынангъо тэнмавымгогъэ ынпыначгыӄай ивнинэт рэмкыԓьыт вынэ турыпкитԓьэтури ӄыӄамэтватык	
ӄэмипԓыткук ӄээӄын вак ивнинэт аʼм вынэ аʼтав мынԓеркын	
ымыԓьо эквэтгъэт	
аӈӄак пыкирык ивнинэт пэнинэмиԓ ӄиԓкымъетгытык  оʼраӈанӄо тыԓекинэмиԓ	
ԓыгэнэвыр аӈӄак турыпкирэ иԓкымъетгъэт тэӈпэнинэмиԓ  гэмо нэԓгыгъэн эʼргыргын	
пыкиргъэт ынъеврак	
яаԓятыԓьын ынпыначгыӄай рыԓенаӈо ёрок ярарпэрэгъэ эԓьоткомгогъэ	
авынэԓьоткома ынпыначгын анӈатгъэ ынӄо апԓёратвака эюгъи	
ивнинэт ӄэгԓынангэт уйӈэ итык въиԓьырэмкык	
ытԓя нивӄин аʼм вынэ раӄыԓкыԓ чама эʼтки мэнӈытэԓенъепкин амъатав ымыӈ рыԓгытынпык гыԓгын мынвыентыгъэн	
ӄынвэр чама виԓетгъи	
эвын чамъам миӈкыри мытрэнтыӈын	
иԓьуткуԓьэ ынпыначгыӄая ивнинэт вынэ янот гэӈыръыкэвԓин трэԓӄырирӈын	
ӄэԓьу вай мытэмъюнтык	
въиԓьин ытԓыгын иквъи коԓё ытръэч ынӈатаԓ ыныкит рэювкы мытрэԓгимэйӈыркурӈын	
итыкэвын ымыԓьо гынин тэгъеӈу ԓынъёт етъаӈ варкыт	
ынпыначгыӄая эвыр ымыԓьо тэгъеӈу ԓынъёт тывнэнат ынкъам рыетъаӈавыйгот рыннинэт	
эпԓеэн миӈкыри ваԓьын пэрэёԓӄыԓ	
ԓыгэн эвыр имыръэнут етъаӈ нэтчыгъэн	
нэмэ эԓьоткоӈӈогъэ ынпыначгыӄай нэмэ пэнинэмиԓ анӈатгъэ	
ынраӄым энмэн въэрамкытыԓянвыеквэ гэԓеԓин	
ӄынвэр эвыр вусӄысӄын йъонэн тэнвусӄымчыку тыԓяӈӈогъэ	
авынтыԓяма ԓьунин аӈарпэраӄай  тэнтыԓенэймэвэ рыннин	
ӄынвэрэвыр ԓыгэтаӈӄэргыԓӄык тыԓегъи нотачгатгыргын ԓьунин	
нотачгатгыргын ынканоԓгата ныԓеӄин	
ԓюур ынӄэн ӄоԓейынрааʼкоткок ԓьунин эвын ынкы нывакъотваӄэн вотытваԓьын	
эʼйӈэвнин ынӄо	
вотытваԓьа ивнин оок какомэй ынраӄ нырэӄигыт	
гынтаквыргэгыт	
ынпыначга татԓыгнэн вынэ эвнэчеӈыттэткэ	
гым вай эмчинъюргэ гыныкы нэнарэрэгым	
вотытваԓьа татԓыгнэн эʼтки вэчыӈ тынъэԓгъэк	
эвын чамъам миӈкыри ринэнтыгъэ	
ԓыгэн опопы ӄыԓеркын	
гым ытръэч вай нинэрэнмэйӈэвӈыӄин амранмыӈа ӄываԓёмыркын опопы ӄыԓеркын	
ӄынвэр ымыԓьо наранмымык	
ынпыначга вагыԓытваԓьын ӈиԓгыӄэй рырыткунин	
ынӄорыым ӈиԓгыӄэе гырнин онмычыко нотачгатгыргычыко ваԓьын	
ивнин эӄыԓпэ ӄыпиригын ӈиԓгын ынкъам гынонрэчетгыпы ӄиԓгэтгын	
ԓыгэн эвыр ӈиԓгэннин ӈиԓгын гынонрэчетгыпы ынкъам ынпыначга тиӈунин ынӄо пынԓёнэн коԓё аʼмын ынӈатаԓ ӄэԓюӄ эмчинъюргэ гым гыныкагты энарэрыԓьэгым тымӈыԓёркын микынэ ытԓён нотачгатгыргычыко гаёйгыт	
ӄоԓ ӄэԓюӄ гымнан гэмо тыԓгыгъэн	
ынпыначгыӄай иквъи эвыр гэмо рэԓгыӈын микынэ нотачгатгыргычыко гэнъыԓийгыт  эвъим ынкъам мынԓеркын ынан ярак тыранымӈыԓяквыт	
эквэтгъэт	
тыԓяма нинивӄин ынпыначгыӄая ԓыгэн маԓьатав авынтааԓгыԓята ӄитыркын	
ӄонпыӈ авынтааԓгыԓята нитӄин ӄынвэрэвыр апԓёратвака нэмэ тааԓгыԓятгъэ	
ынпыначгын ивнин ӈотыӈ ръэнут ининигъи	
ынпыначгыӄай мэрынрэ тааԓгыԓятгъэ ивнин иик вайым ытԓён кэԓы	
этъым ынӄэн гынык нотачгатгыргычыко инэнъыԓиткуԓьын	
ԓыгэн мынԓеркын пэнинэмиԓ эченур вэты авынтааԓгыԓята ӄитыркын	
нэмэ эквэтгъэт	
пэнинэмиԓ авынтааԓгыԓята ӄоԓ нитӄин	
ӄынвэрэвыр иквъи вынэ нотыӈ эймэквъи	
эӄыԓпэ нэнэймэвыркынимык	
ынпыначгыӄая татԓыгнэн вытку рэԓгитэӈэймэквъэ  ӄиникви	
вынэ ӈотыӈ энмэч пыкирыркын	
ынпыначгыӄая тааԓгыԓятэты яатрыԓга тэнтэгрыгнин	
ынӄэным гынин тэгинӈыԓьын мытынмыгъан	
нэмэ эквэтгъэт	
восӄыйӈын найъон ӄынур иԓкэ нъэԓгъэт вачаӄым ынӈин ныԓеӄинэт	
авынтыԓяма ԓюур нэмэ аӈатԓыӈыӄай ӄэргатгъэ	
тэнтыԓенмэйӈэвэ нэнтыгъэн аӈарӄэргыӄай	
энмэчевын авынтыԓяма ӄынур ыʼԓёӈэт нъэԓгъи	
пыкиргъэт ярак	
кытԓыги ынпыначгыӄай ванэван оʼрамръаӈ нытвагъан рыԓенаӈо виԓетыпԓыткуԓекы ӄача вакъогъэ	
ӄынвэрэвыр анӈатторагъэ въиԓьын ваӄъогъэ ԓыгэн ытръэч ымыԓьо рамынноӈэты гитэнинэт	
ынпыначгыкая ивнинэт этъым ынӄэн тургин въиԓьын тырэтгъэн	
ӄытԓыги ынӄэн аʼачекэн увирит кэԓьэтэ нотачгатгыргык гаёԓен	
ынпыначгыӄай пыӈыԓтэԓымгогъэ миӈкыри ынан гэнтыԓин въиԓьын	
пыӈыԓтэԓыпԓыткокым ивнинэт аԓымыым аʼмыным гыԓмимԓе ӄытэнъэйвыгыткы	
тэнъэткупԓыткук ԓыгитэгмэԓеквъи	
ӄымэԓым ынпыначгыӄай инэнмэԓевэтыԓьын имырэӄэ наԓпынрыгъан эченур эʼми тэгъеӈу ԓынъё ԓыгиин	
нэтимтиӈгъэн ынпыначгыӄай ӄэвииръэ ынкъам панэнагты нэнԓьэтэтын	
янотым ынпыначга ивнинэт вэтыӄун ымы иквичисӄивыԓьын ӄыркыԓеркыниткы ымыӈ эʼчесӄивыԓьын	
ӄэгԓынангэтым иквичисӄивыԓьын ныркыԓеӄин янот	
эʼквыргаым тыԓекэвэ ӄынвэрэвыр нанпааквъан кыԓек	
ынраӄым ытԓыгэ нэнаранӈавтыӈанӈыӄэн кымиӈын  эккэтэым ымъанӄо нинэԓгыӄинэт ӈэвысӄэтти	
ынраӄым ытԓьата кымиӈын ивнин ок опопы аны ынӈин авнаӈавтыӈка ӄытваркын	
ӄэԓьо ытԓён миӈкыри ваԓьын ӈэвысӄэт рэԓьуӈыркын	
уйӈэ вай ԓым миӈкы этэӈӈэвысӄэткэ	
ӄынвэр ытԓыгын гатԓьата высӄэтгъэт рэнанӈавтыӈанӈык	
ытԓьата экык ивнин эʼквыргаым рыӈавтыӈатык мытыԓваквыт эвъам опопы ӄэквэтги	
ԓыгэн айгыпы ӄыԓеԓьэтги ынанъаё ӈоонко рэԓьуӈын выквычгын райъоӈын митъэԓыги таӈамгынонгыпы чыӈатгыргыԓьын	
ԓыгэн чыӈатгыргэпы яатрыԓга ӄывэгыԓкугын	
ыныкитым эвыр нэрэтэнрэсӄивӈыгыт ԓыгэнэвыр ӄырэсӄикви	
нинъэйвыпԓыткук кымиӈын айгыпы эквэтгъи	
ӄэгԓынангэтым выквыԓгын ԓьунин ԓыгэнэвыр йъонэн	
чыӈатгыргэпы яатрыԓга вэгыԓкунин эвын гитэнин  ӄытԓыги яраԓгйиӈын	
рэсӄиквъи eп эпԓьэйӈэвкэ этэрэсӄивӈыкэ	
эвын ынӄэн ынкы ӈирэргэри нытваӄэнат ынпыначгыӄай ынкъам ынпыӈэвӄэй	
ынӄэнат ԓыгитэԓенъепкинэт оʼравэтԓьат рыпэт ӄуным эмынпэвэ гэнутэсӄынӈэԓинэт ԓьуԓӄыԓти	
намӈыԓёгъан аʼачек ԓымӈъэмӈот нырэӄигыт	
коԓё аʼмын вэԓынкыӄунэйгыт таӈгынанчиӄай вытку тытԓёпыткогъэ	
татԓыгнэнат ванэван мытымӈэԓяйвыткогъак вэԓер ӈан	
итык чит навысӄатэты энарэрыԓьэгым	
ынпыначгыӄая татԓыгнэн ако	
итыкым вынэ гымнинэт ӈээккэт варкыт	
вайыӈкы вай айгысӄыӈӄач варкыт	
ытръэчым микынэ ванэван атытԓынпыкыԓьэнат	
нэмэ ынпыначга ивнин таӈъатавԓыгэн морыкы тытԓынпыткоԓьэгыт ԓыгэн авэтывак ӄыӈавэтынвынӈагэ	
эченур гаԓягты мурык вэтыӄун ӄыӄаанмыткогэ	
ԓыгэн ӄыяԓгытгытык торыкы ымыӈ ӈэԓвыԓ ымыԓьэты ӄынԓейвыгыткы	
ԓыгэн игыр ӈотӄо айгыпы ӄэквэтги	
ынанъаёӈ ӈоонко рэԓьуӈын пыԓвынтыран	
ԓыгэн ынӄэн пэнинэмиԓ яатрыԓга ӄывэгыԓкуткугын ынанъаёӈ нэмыӄэй тытыԓ рэвэнтыгъэ	
митъэԓыги ынкы варкыт гымнинэт ӈирэӄ ӈээккэт опопы ымыԓьо ӄыӈԓейвыгынэт	
аʼачек ԓыгэн амкоргэты айгыпы эквэтгъи	
ӄэгԓынакгэтым апԓёратвака пыԓвынтыран ԓьунин ԓыгэнэвыр тыԓянво ԓыгиин	
нэмэ яатрыԓга вэгыԓкуткунин  тытыԓ вэнтыгъи	
ԓыгэным ӈыръыкэвыԓьын ԓыгэнэвыр рэсӄиквъи	
эвыным ынӄэн ӈирэӄ ӈэвысӄэтти нывакъотваӄэнат	
ӈэвысӄэтэ нэгитэгъэн намӈыԓёгъан коԓё миӈкыри тытыԓ рывэнтыгъэн	
ԓыгэным пэнинэмиԓ турык ытԓыгыкинэмиԓ тынтыгъэн ынкъам вэнтыгъи	
ӄутысӄычетгъэт	
коргавэты нивын эви ымыӈ мурыкытԓыгин тытыԓ рывэнтэтгъэн	
гаԓявтыма мэрынрэ татԓыгнэнат ӄун ԓымъэм	
энмэчым гым ыргынан торыкы нэнӈивыгым	
наӄам тури аʼӄаматэватыӈ  ыргинэт ԓьуԓӄыԓти эмынпэвэ гэнутэсӄынӈэԓинэт	
ԓыгипытӄыԓымӈэ ԓымаԓяквъат	
аʼачека ивнинэт рээным вай ӈавэтынвэты энарэрыԓьэгым	
итыкым тургин ытԓыгын иквъи	
ԓыгэн ымыԓьо ӄыпиригынэт энмэным ытръэч гаԓягты ӄоранмыёԓӄыԓтэ	
миӈкыриым нитынэт ӈэвысӄэтти ытръэч гаԓгэкоргавԓенат	
ԓыгэнэвыр ръайватыӈогъат	
аʼачекаым ӈэԓвыԓ йыннэн	
пэтԓеӄэй рыпкирэннин	
яԓгытгъат	
ынпыначгырак пыкиргъэт ынкы ԓюӈкыԓгытвэтэ нымготваӄэнат	
рэсӄиквъэт	
амкоргава ытԓыгын ынкъам ытԓя гатэргатԓенат	
ымыԓьо нанвэтгаватынат	
аʼачекым ӄаанматыԓьатгъэ ӈэвысӄэттиым инэвэнӈэтыԓьэтгъэт	
ынӄо нивынэт аʼм вынэ ратан энмэч ӄыԓеркынитык	
аʼачекэн ытԓыграк мачыяа кыԓгытвэтгъэт ынкъам ынкы тараӈгъат наӄам ӈэԓвыԓ ярак ӄача нытэӈуԓвэвэвииӄин	
ԓюур аʼачекэн ытԓя ярайпы ӈытогъэ	
яраӈы ынкъам ӈэԓвыԓ ԓьунин	
ԓыгэн эвыр кытгынтырасӄэквъэ	
ыʼвэӄучитэ пынԓёнэн ԓымӈъэм ӈот ръэгъи	
пэԓӄинъытвигъи	
ӄоԓ татԓыӈыткогъэ аныӄун ӈан ӈаанӄэн яраӈы ынкъам микыргин ӈэԓвыԓ	
кытгынтынтогъат	
ӈэвъэн иквъи кита аны мыныԓӄыт эпԓеэн микынти	
найъогъан яраӈы	
ымыӈ аʼачекэн йъэԓгытомгыт гэԓӄытԓинэт	
коԓё ынръам йъэԓгытомгыт гэӈэвысӄэтвэннэтԓинэт	
нивӄинэт ыргичгу миӈкыри мынынтыгъэн	
ыныгмич ӈавтыӈгъэ	
ынӄо нэмэ рагтыгъат йъэԓгытомгыт	
эргатыкым кыевинэӈу нэмэ ӄытгъэт еп ынпыначгыӄагтэ ныйыԓӄэтӄинэт	
эвыным нэмыӄэй гэгъевԓинэт ӈыроргарэ	
аʼачека йъэԓгытомгыт ивнинэт еттык	
ԓыгэн вынэ кыԓԓытык	
эʼптэ рэԓку ӄыӄамэтватык	
нататԓынын кэтэм ынраӄ мытӄамэтвапԓыткомык	
энмэч эвын мури гыныкытԓыгэ гыныкы нэнӈивымык	
аʼачека пынԓёнэнат ынраӄым рэӄу эʼйнэвийгуг инэнтыгъи	
нататԓынын энмэным ӈоонко миӈкы ваԓьын иԓгъыттъын авэԓёӄаткыԓьэн  йытыркын	
аʼачек тэнмавымгогъэ акватынво	
ӈэвъэнэ нивын вынэ эʼтки ынӈэ эквэткэ	
ынӄэн наранмыгыт авэԓёкаткэыʼттъа	
моргынан ынӄэн ԓыги ваԓьын	
татԓыгнэнат ӈэвъэнти кыргамым йытийгот рыннин миӈкэкин авэԓёӄаткэыʼттъын	
ӈэвъэнти нэмэ ӄун ӄываԓёмыркын ынӄэн ӄырымэн ыʼттъын  авэԓёӄаткыԓьэн омӄайӈын	
авынръотавэты эквэтгъи	
ԓыгэн ытръэч амчаатӄай имтинин	
ԓюур ԓьунин ынпыначгыԓгыӄай яраӄайык райвачыӈ ныгатгаткоӄэн	
ынпыначгыӄая пынԓёнэн пыкитԓьэн оккой	
гынтаквыргэгыт	
миӈкэкыԓьигыт	
ӄоԓ очыткогъэ	
вынэ вай гым гымыкытԓыгэ гинэнӈивыԓин миӈкэкин авэԓёӄаткыԓьэн иԓгыыʼттъын йытийгот рыннин	
ынпыначгыӄай иквъи акоо	
итык тычичевын авэԓёӄаткыԓьэн иԓгъыттъын	
ынӄэн митъэԓыги яраӄай нэмэ рэԓьуӈын  этъым аны гымыгъярамэԓ рэмэйӈэгъэ	
ынкы вотытваркыт умӄы ынкъам кэйӈын	
ԓыгэн ыныкит рэԓьуӈынэт  умӄы чаата ӄыкынъугын ынкъам ӄыгынтэкви	
эквэтгъи	
ԓыгэн апԓёратвака яраӄай ԓьунин тыԓянво ԓыгиин	
эвын ынӄэн ӈаԓгыԓ тытԓык ныквотытваӄэнат умӄы ынкъам кэйӈын	
эвыным ынӄэн ӄэгԓынангэт авэԓёӄаткыԓьэн эԓгомӄайӈын	
чаатынвэрэвма умӄы инэԓыпъэтгъи	
эʼквыргаым ԓюнръиԓетэ итгъи	
ԓыгэгагчыръогъэ тэмъэмиӈгъи гырнин тэнпэгычьиннунин	
аны ярагты ганкытгынтавԓен умӄы наӄам ванэван нъаратгъан иԓгыпэ	
ынпыначгыӄайгыпы рытакаӈаннэн  энанэнъайвыткоԓьэпы	
ынӄо нэмэ ярагты рэквэтэвнин умӄы	
ярак пыкирык умӄы гэпирӄыԓин	
ивнинэт йъэԓгытомгыт ынкъам ытԓыгын ынӄэн этъым тургин иԓгъыттъын авэԓёӄаткыԓьэн тырэтын	
ԓыгэн ытръэч ымыԓьо ныԓявтытэвԓяӄэнат ванэван рэӄын нивынэт	
аʼачек ӈавъанрагты эквэтгъи	
ӈэвъэнэ пыкитԓьэн намӈыԓёгъан аʼмын рай эʼми	
энмэч гэнԓьэтэтԓин	
наӄам миӈкыри авэтгавкыԓьэнат ынкъам тыпэԓянат	
ынӄо йыԓӄэтгъэт	
кыевкы нэмэ йъэԓгытомгыт пынԓёнэнат етыԓьыт нэмъэм раӄымӈыԓяттык	
нататԓынын нэмэ гыныкытԓыгэ нэнӈивымык	
энмэн ынраӄ йытыркын увъэԓьэттъын	
ытръэч ӈэвъэнти ивнинэт гэԓгиӈыръыкэвԓин нэмэ тырагтыӈын	
авынръотавма эквэтгъи	
тыԓяма аʼачек нычемгъотваӄэн нивӄин коԓё аʼмын ԓыгирэӄувъыттъын йытийгот рыннин	
ынанкэным тыԓечичевэ уʼриӈан кэйӈын ныквотытваӄэн  эмэмгивыым ынӄэн	
ԓыгэн ынкэгйит вэтгынԓягъэ	
нэмэ пыкэтчыӄэвма кэйӈын инэԓыпъэтгъи	
ԓыгэн пэнинэмиԓ умӄэмиԓ рыннин ынӄо рырагтаннэн	
яракым пыкирык йъэԓгытомгыт ынкъам ытԓыгын ивнинэт вынэ рай ӄынтотык	
рэтийгут рытъё тырэтын	
ӄутти ԓыгэнэвыр кытгынтынтогъат	
эвыным ярак айвачыӈ кайӈыйӈын нытэԓгэтыԓьэтӄин	
нэмэ ԓыгэн ытръэч ныԓявтытэвԓяӄэнат эмӈирэсӄивэ	
ӄынвэр аманвэтгаваткэта нэмэ аʼачек рагтыгъэ	
нэмэ ӈэвъэнэ намӈыԓёгъан ынӈатаԓым игыт уйӈэ вагъэ	
татԓыгнэнат нэмэ тырэтын	
кыевкы нэмэ йъэԓгытомгыт ӄытгъэт	
нэмэ пынԓёнэнат ынӈатаԓым игыр этъым ытръэсӄэв ръэнут йытийгот рыннин	
ынраӄым нататԓынын йыԓгыӈэвмиргын йытийгот рыннин	
аʼачек нэмэ эквэтгъи	
игырым ԓыгэн амгэвэгты ынпыначгыӄайгыпы тасӄэквъэ	
пыкиргъи	
панэна ынпыначгыӄай ныгатгаткоӄэн	
орвыкэн пагтыԓгыԓӄыԓтэ нэнагатгаткоӄэнат	
ынпыначгыӄая пынԓёнэн оок аʼм етти	
вэчьым ӄэйӈун раӄэты нэнӈивыгыт	
ӄун ии	
ӄынвэр эʼтки тэвыпатыӈогъак гым гыныкы	
энмэн вай миӈкэкин йыԓгыӈэвмиргын йытийгот рыннин гымыкытԓыгэ	
ынпыначгыӄая ивнин ӈоонко эйгысӄык рымагты варкын энмэн кэԓьэнпыӈэвӄэй этъопэԓ ынӄэн ыʼԓгыӈэвмиргу рэԓгыгнин	
аʼачек эквэтгъи	
ӄынвэрэвырым яраӈы ԓьунин ынӄэн ԓыгэн йъонэн айыԓгытагнык	
пыкирык кэԓьэнпыӈэвӄэйык ярак аʼачека ытръэч ынин эмԓьуԓӄыԓ тытԓык ръээʼкуткувнин наӄам ԓыгэн вусӄымчыку чоттагнычыкон	
восӄымчыкогты нываӈэйпыӄэн аʼачек эпэӄэй	
эпэӄэй	
ытԓён вай рээн тыгтыгыт	
татԓыгнэн евев	
ынанъаёк тынторкын	
ԓыгэн ынкы ӄъатчаркын	
кэԓьэнпыӈэвӄэй ӈытосӄэвыԓьын ӈиԓгыӄэе почьайпы иʼԓгэннин	
нэмэ ярагты авынъаратыԓьатэты рыкытгынтыԓьавнэн	
кэԓьэнпыӈэвӄэй ӄынвэр ԓыгипэӈъивэтгъи	
ванэван аʼачек нываԓёмгъан вэнԓыги нэнанкытгынтавӄэн	
ӄынвэр кэԓьэнпыӈэв анӈэнайпыгъэ ээтым оʼратԓывъёӄай авнаваԓёмка ваӈӈогъэ	
ԓыгэн йъэԓгытомгырагты рытакаӈаннэн	
ярак ԓыгэпкэрыӈоӄаатык кэԓьэнпыӈэвэ ӈиԓгын чывинин	
йъэԓгытомгыт ивнинэт аʼачека ынӄэным тургин рэтийгут рытъё тырэтын	
кытԓыги ытԓыгэ ванэван йытийгот нынтынинэт ытръэч эмэӄинэ йъэԓгытомга нытэмъюӈйивыӄин	
ӄэԓюӄым аʼачека ынӄэн чичевкы ԓыгэнэвыр ытԓыгын ынкъам ытԓя рырагтаннэнат тытыԓым наномавын	
ынӄо кэԓьэнпыӈэвӄэй энанӈэватыԓьатыԓьэты йъэԓгытомгэты ӄытгъи	
ԓыгэн ымыԓьо тытԓепы йиԓычерунинэт	
гэӄэюԓтэтԓин кэԓьэнпыӈэвӄэй тытԓынъомравыԓьэты ынраӄ ӄытгъи	
тытԓынвантатык ныԓвавӄэн нываӈэйпыӄэн аны ӄынвэнтэтгыткы тытыԓ	
наӄам вай вусӄымчыку ныкитэ	
ӄынвэр ӄутынэ ӈэвысӄэтэ тытыԓ рывэнтэтысӄивнин ытръэч вэвтываԓяӄай гэнрыԓин	
ынӄо тытыԓ рывэнтынин ӈэвысӄэтэ	
эчги кэԓьэнпыӈэвэ ԓевыт тытԓык ръыԓинин ӈэвысӄэтэ вэвтываԓята ԓявтэпы гатгамнэн ԓевтычвинин	
ытръэч	
ӄутти ӄԓявыԓтэ ӈирэргэри гэӈэвыԓпууръыткуԓинэт	
ӄоԓ ӈэвысӄэт ныԓгитэӈычьэтӄин наӄам ӄоԓым ныԓгитэвиминӈыӄин	
ԓыгитэвиминӈыԓьын ӈэвыскэт ӄынвэр кымъэтгъи ԓыгэн вуԓӄытвик нотагты эквэтгъи	
уйӈэ атыԓянвыка аӈӄачормык ынкы пунӈиттэтгъи ԓыгэн эвыр вакъогъэ аӈӄачормык	
нычемгъотваӄэн аʼмын вай этаны ӄитувъитэ итык трэтэвиминӈыгъэ	
ӄынвэр ӄонайгыргыкэн ӈиԓгын тыгинрынин эмриԓгымӈэ	
эвыр ныкэвычьэвӄин  тэԓет нинэтриԓӄин	
амынан нывэтгавчетӄэн чамъам эвын триԓгыпгъэ опопы ԓыгэн аӈӄак мэԓкыгъэк	
ԓыгэмъагэԓытъоԓӄайыткынык нъэԓгъи ԓыгэнэвыр мыргопэрэгъэ	
мыргота ӄамэтвагъэ ынӄорыым ынкы йыԓӄэтгъи	
гэԓытъоԓыткынык	
рэтыԓямгогъэ	
яраӈы рэтыӈ ԓьунин ԓыгэн эвыр рэсӄиквъи ярачыкогты энмэн рачыкон ытръэчтэгын агтамкыԓьэн	
ымыӈ ниԓыӈэӈэтӄин вакъок ӄытԓыги ынӄэн мэмыԓрамӄын	
намӈыԓёгъан мэмыԓя мэӈӄокэнайгыт ӈэвысӄэтигыт	
татԓыгнэнат чекыяакэнайгым	
миӈкыри ныԓейгыт	
эченур ԓыгэн нынымгичийгым	
вайыӈкы чымче ӄоԓ нымным варкын	
ӈэвысӄэт эквэтгъи	
ԓыгэн пэтԓе ӄоԓ яраӈы ԓьунин	
гынмыԓкинэк мачыгтамыӈ ваԓьын	
ӄытԓыги ынкы унъэԓти нынымытваӄэнат	
унъэԓе намӈыԓёгъан миӈкэкинэйгыт тэӈвытку мытԓьугыт	
эʼтки аʼмын чекыяакэнайгым	
ынӄо пынԓёнэнат миӈкы ӈот ԓымӈэ гэнымԓин	
аʼм вайыӈкы чымчеӄэй варкын ӄоԓ нымным	
эквэтгъи	
ԓыгэнэвыр пэтԓеӄэй нымным ԓьунин ынкъам ӈэнри ӄытгъи	
ӄытԓыги ынкы нынымытваӄэнат рыркат	
гынмыԓкинэрык гытамыӈ ваԓьын рачыкон	
энмэн рэтыӈ ынкы йыԓӄэтгъи	
ынӄо кыевкы  епым рэтыӈ  гэнутэӄитпэвԓин	
намӈыԓёгъан рырката миӈкэкинэйгыт	
чекыяакэнайгым	
эʼквыргъам итык тынутэԓкыԓык	
 ынӄо пынԓёнэнат рыркат  уйӈэ ӈутку ԓым этъым энымкэ	
ӄэйвэ чымче ӄоԓ варкын нымным	
нэмэ эквэтгъи	
ԓьунин нымэйыӈӄин ярайӈын	
ӈэнри ӄытгъи	
эвыным ынкы нынымытваӄэнат ръэвыт	
ыргин рачыкон ытръэчтэгын ныгтамӄэн	
ръэвыт пынԓёнэнат этъым уйӈэ ԓым ӈотэнӄач энымкэ	
уйӈэ ԓымӈэ	
ытръэч вай ӄоԓ йъиԓгын ининик ӄутти мууԓьыт рагаԓяныт	
эмчимгъутэ нивӄин ӈэвысӄэт опопы мачынан ӈутку мытваркын	
вэԓер вай ныгтамӄэнат	
эпԓеэн чама уʼрэмиӈкыри рагаԓяныт мууԓьыт	
ынӈин чимгъупԓыткук ръэвыт ивнинэт вэтыӄун эвыр мууԓьыт рагаԓяӈӈоӈыт ӄиниквытык юрэӄ гэмо трэԓгыӈынэт	
ръэвэ нататԓыӈын ытръэчым рэйивиӄэты мооԓьэты	
аʼм вынэ мачынан	
нэмэ ръэвэ нивын итыкым ӄырым ыʼнынтымӈэквыт ыргынан кывнотакэн ымыԓьо ԓыги ныԓгыӄин	
гэмо ԓыгиин ӈэвысӄэтэ ԓыгэн вай маԓергатӄайык ръэвэ нивын ытԓён вай мууԓьыт гаԓяркыт	
эӄыԓпэ ӄытуквэчурмэтчыӄикви	
ынӄо ӄъатчаркын	
ынанъаё нэрэԓьугыт	
ӈэвысӄэт токвагты эквэтгъи	
ынкы нывакъотваӄэн	
авынвакъотвама выргыргын ваԓёмнэн	
чемгъотваӈӈогъэ	
этыӄун эвнэтԓепыткукэ	
ԓымӈэвыт мытԓепыткуркын	
аʼмын этъоныкит ԓыԓепыткук уйӈэ тратвагъа ԓыгэн мъэмпытваркын	
выргыргэ рыпэт виԓют нъэйӈэӄинэт	
коԓё чама ӄуԓиӄуԓ выргыргык рээн	
нэмэ нычемгъотваӄэн	
коԓё аʼмын нарапэԓягым мууԓьэ	
эʼквыргъам мэчынкы вэнԓыги трайъонынат	
ӄынвэр ымы вакъоян вэвватыӈогъэ  эԓёԓьатыӈогъэ	
энмэч эвын ымы выентоԓьыт ваԓёмыӈӈонэнат	
вачаӄым ванэван нытԓепыткун	
ӄынвэр ивыԓьыт ваԓёмнэнат ӄыгитэ вай ӈотӄэн ръэнут	
ӈэвысӄэтым кычьымэквъи ыныкит ынӄэн ивыԓьыт ваԓёмнэнат	
мууԓьэ катамтыԓянво нэԓгын	
энмэчым ӄооԓга нэнйиткугъэн	
намӈыԓёгъан ръэнутэйгыт ӄэйвэ оʼравэтԓьайгыт	
иаʼм нъэмпытвайгыт	
очнэнат вынэ вай гым	
каарачыкойпы ынпыӈэвӄэй пынԓёгъэ ытԓён ръэнут ԓьуткы	
нататԓынын вынэ вай этаны таӈвъарэн	
ынпыӈэвӄэе ивнинэт вынэ ӄийӈэгыткы  нынутэԓкыԓчыӄувын	
нэйӈэгъэн каарачыко омъянвык ынпыӈэвӄэйык рээн	
ӈэвысӄэтэ рэвивыԓьыт гэмо ԓыгиинэт	
наӄам ымыӈ кааран ярак тытԓык гэнъыԓиԓин ынӄорыӈым ёрочыкогты рыԓыйгот нэнтыгъэн	
чеӈэтым нанъотавын ԓыԓепыткуԓьын	
нэԓгитэгнинъэйвыгъэн	
яраԓьыт энмэн чымчеӄэй варкыт	
ынӄорыым нивын аʼтав ӄыԓеркын	
ӈэвысӄэт ӈытогъэ	
вытку ӈаргын ԓыԓепыткугъи  эвын тэӈуйӈэ аярака	
пэнинэк гэԓытъоԓыткынык нытваӄэн	
эʼквыргъам гэԓгэӈэӈытвиԓин	
ытръэч	
тэԓенъеп ганымытваԓенат ытԓыгын ынкъам ӈээкык	
ытԓыгэ ӈээкык ӄонпыӈ нэнанъотавӄэн ӄыԓикэтык	
наӄам нымнымкин аʼачека ыʼԓгу ныԓгыӄин	
рыпэтым ытԓыгын ванэван миӈкыри ныԓӄытын  ӈээкык гынрыру эмыԓгык	
нымнымыт выԓгыӄаанматыӈогъат	
ӈээккэтэ ивнин ытԓыгын эʼптэ ӄаанматыԓьэты ӄыԓӄытги	
ынкъам юрэӄ нэԓгэ нъыӄэвигъэн	
эченурым тэӈынӈэ нымнымык арынгыпчетка	
ытԓыгын ваԓёмгъэ	
эквэтгъи ӄаанматыԓьэты	
эвын пыкиргъи ныӄаанматӄэнат	
каанматыпԓыткок ынанъыттъыёԓ яатраԓьыт увипԓыткугъэт	
ымыԓьо нъэйӈэвынэт ӄамэтванво	
таӈымыԓьо ӄамэтвасӄэквъат	
ӈээккин ытԓыгын энмэчым гарынгыпатԓен	
ынӄо ԓыгэн эвыр нэмэ эʼйӈэвыткугъэт ӄамэтванво  ынраӄ ымыԓьо ӈэнри ӄытгъэт	
ынкы пытӄыԓымӈэ ӈээккин ытԓыгын ԓыгэрынгыпатыԓьатгъэ	
энмэч эвын вак ԓывавыӈогъэ  ныгтакавкэтӄэн рынгыпа	
наӄам ԓыги нинэԓгыӄин ӈээккин ръотавыткогыргын рынгыпчетык	
ӄынвэр ивнинэт авынраԓьыт китаӄун пԓекыт гымнинэт ӄинэйыԓгытык  тырагтыркын	
авынръотавтагнык вэнԓыги пԓягтыгъэ ынкъам эквэтгъи	
ярак пыкирык ӈээкык аʼйӈаԓьатыӈонэн ынӈатаԓым рэӄъум гынан гэнанъотавэгыт нымнымык рынгыпчетыԓьэгым	
нэкэмӄун эмрэнъегтэԓенӈэ	
чит гичивэтыԓьигым инэтэӈынпэԓӄынтэквъи	
ӈээккэтэ татԓыгнэн ынӄэн ытԓён ӄытԓыги гыт ныԓгинывысӄигыт	
гым ынӈин нытавэмэнӈыяайгым ӄԓявыԓеты тэгъеӈкы кэтэм гыныгмиԓ рынгыпакавкэткэнамэԓ	
ытԓыгэ ытръэч ивнин оок	
опопы ӄъаԓекатычгатгэ	
ытръэч	
тэԓенъеп ӈирэӄ аʼачекыт ыннэнӈэвысӄэтык ныӈэвынъюӄинэт	
наӄам матаԓьыԓӄыԓя ымыԓьо ейвэчу нинэԓгыӄинэт	
наӄам тэӈыннэн ӈээкык нынъётваӄэн	
матаԓьыԓкыԓен нымкыӄин ӈэԓвыԓ	
ӄынвэр ивнинэт ӈэвынъюԓьыт опопы ӈэԓвыԓ ӄычвигыткы ынкъам амъянра вайыӈӄэнат ԓывэгыргыт ӄыяагыткы	
ԓыгэн ынӈэ эгытъэткэ ӄытваркынэтык	
ӄыӄаанматыркынэтык	
эченурым ԓыгэн тэӈэтъымынԓывэткыԓьигым	
ԓыгэн ынӈин энԓывэткэ ыʼттъымыт эмтэтванвык ӄыпэчаткоркынэткы	
ваԓёмгъат аʼачекыт	
ӈэԓвыԓ гынунэтэ нэчвигъэн ынӄо амъянра имтиԓӄытгъэт	
апԓёратвака матаԓьын эквэтгъи  тэнгиеӈысӄивнинэт ипэ эʼми аʼачек пэрэёԓӄыԓ	
гамгэмтэтванвыеквэ ытԓён нытаӄэн	
нинэԓьуӄинэт ыннанъаачекэн эмтэтванвык гэԓгитэӈрымӈуԓинэт ыʼттъымыт	
эвыным ынӄэн аʼачек ԓьунин ԓыгэӄопӄыкааԓьын наӄам гэԓгитэӈтъымрымӈуԓъэтԓин	
ынраӄ ӄоԓ тыԓянво ԓыӈысӄивнин нэмэ эмтэтванвыеквэ нытаӄэн	
эмтэтванвык ыʼттъымыт нинэԓьуӄинэт  гапэчаткоԓенат	
ӈэԓвыԓ гэԓгинэчьэвԓин	
эпԓытъымрымӈукыԓьин ӄааначьавыԓьын аʼачек нэпиригъэн миӈкыриым энмэн ныгагԓыӄэн  амъатав эпԓытъымрымӈукыԓьин чама ынан ӈэԓвыԓ гэԓгинэчьэвԓин	
ӄымэԓынан ытԓён ӈавтыӈгъэ	
ытръэч	
ёаʼнма пэнин ытԓён ԓейвыԓьын	
ӄоԓ итгъи ӄаайпы нырагтытыԓякэн эвын гэвуԓӄытвиԓин наӄам нэмэ ныёаʼтӄэн	
ампыԓмыёаʼта ӄынвэр нывиԓгъи	
ытръэч чаата эԓгытараӈгъэ	
ӄыепынмын ынкъам эчгыткын тыԓеннинэт ымэты	
ынко йыԓӄэтгъи	
гынунныкитэ ԓюур ӄуԓиӄуԓ ваԓёмнэн	
эвын ынӄэн ӄуԓиӄуԓ ӄытԓыги кэԓьин эʼми тытыԓ	
эʼми тытыԓ	
татԓыгнэн аʼм авнатытԓярэрка ӄытваркын	
энмэч ӄыгаргывъэчгатгэ	
игынэмэ гымыгтумгык нэнанвэчвавыткойгыт	
ӄэгԓынангэтым кэԓы гэргывъигъи	
ытръэч	
ытԓыгын тэгинӈэтыԓьын ӈээккэк ӄынвэр ытԓыгын эмчимгъутэ гарамаԓытванӈыԓен	
эʼквыргаым имымиӈкыри рамаԓытванӈык гэтэвмэтэвԓин	
ӄэйвэ имыръэнут яракэн энатвато нинэԓгыӄин аӈӄагты	
ӄэйвэ эмринъэтэнӈэ ӄаат ыʼттъыӄэгти нэнатвыӄэнат  ԓыгэн мэԓпэнин  ванэван нымэԓетын	
тэԓенъеп ганымытваԓенат мынгыткэн ӈирэӄ пароԓ ройыръыт	
мынгыткэн йичьэмрэт ыннэн чакыгэт ынкъам ытԓыгын	
наӄамым ыргин ытԓя тэԓенъеп гэвъиԓин	
ытриым аӈӄачормык нытваӄэнат	
ӄонпыӈ нъытвыԓьэтӄинэт ныпэчгарэрӄэнат	
ытръэч амынан чакыгэт ярак ныпэԓятӄэн	
ыргин ԓыгъытвъэт  рэпаԓгэн таӈамтэвыԓъата нитӄинэт ынкъам этъопэԓ тыԓенэӈэтэ	
ӄоԓ итгъи ыʼтвыԓьатынвык ԓыгэмайӈаӈӄагтийгыръочгатгъэ	
ыʼтвыԓьыт чекгынонэты ганԓыпԓятԓенат	
коԓё нымэйӈычимгъуӄинэт йъаратым ытԓыгын рыпэт уԓвыкэ нытваӄэн ԓынвыӈӄач	
нэмыӄэйым яраԓьын рыпэт аромка нытваӄэн ейвэчекэвкитэ	
ӄынвэр ытԓыгын эмчимгъутэ гарамаԓытванӈыԓен	
эʼквыргаым имымиӈкыри рамаԓытванӈык гэтэвмэтэвԓин	
ӄэйвэ имыръэнут яракэн энатвато нинэԓгыӄин аӈӄагты	
ӄэйвэ эмринъэтэнӈэ ӄаат ыʼттъыӄэгти нэнатвыӄэнат  ԓыгэн мэԓпэнин  ванэван нымэԓетын	
эмуйӈэ вата маԓытватык ӄынвэр ынин ӈээкык аӈӄагты энатвато ԓыгиин	
наӄамԓым ԓыгичикӄивримэԓетгъи	
аӈӄы ӄынур мытӄыттъыё нъэԓгъи	
рытыԓянаӈаԓгавкы чама тэвыԓьата амноӈэты гэԓеԓинэт	
вэԓер ӈан ыʼтвъэт гэԓгивыръунтэтԓин эмитӄыевэ	
тыԓек наяанат ӈыроӄ ыʼԓёӈэттэ эвыр ныкиритти	
катамырык раӈӄач ӈыпэгъэт	
ԓыгэнэвыр ыʼтвъэт нэйпэгъэн ӄэйвэ рыпэт ныткоочгыткоӄэнат гыткатъымӄопӄа	
чакыгэт аӈӄачормэты гакытгынтакватԓен ӈыпаԓьэты	
ынанынпычьа йичьэмиттумгэ ивнин эʼтки мытгытъэтыркын опопы эӄыԓпэ ӄувисӄикви	
чакыгэт эӄыԓпэ ярагты кытгынтатгъэ гагчывэнпыгъэ  пэтԓеӄэй эръэт ититгъэт	
ыʼтвыԓьыт ыʼтвыномавыпԓыткок рагтыгъат	
пыкиринэӈу ӄамэтвагъат ымыӈ еп апчегтывака	
камэтвамаым ытԓыгэ ӈээкык ивнин этъоӄааӄыным вай мытраӈӄатаароӈгъа	
энмэчым опопы игыр ӄымгогэ рэԓӄыпатык ынкъам чама ӄывытрэԓӄатгэ	
ӈээкык гагчыръогъэ янор вытрэԓӄатгъэ ынӄо яачыӈ рэԓӄыпатгъэ	
йичьэмиттумгыт эмичичивэ пэтԓеӄэй ӄэмипԓыткунэӈу рэԓку гэйыԓӄэтԓинэт	
ӈээккэтэ ытԓыгын пынԓёнэн наӄамым гыт эʼквырга эйыԓӄыкэ варкын	
ытԓыгэ татԓыгнэн опопы мыныпԓыткумык ынӈин ӈирэмури аӈӄатаароӈкы  эʼптэ ынкъам йыԓӄыԓьигым	
энмэчым мытив чеӈэт аӈӄатаароӈыԓьыморэ ӄывыԓгыӄаӈокэргыпгэ чама ӄытэӈкыттэԓетги	
ӈээкык ваԓёмгъэ	
выԓгыӄаӈокэргыпгъэ ынкъам кыттэԓетгъи	
ытԓыгэ нэмэ ивнин ынӈин амморгынан мынаӈӄатаарогмык	
гынан риԓӄыт ӄынрыгынэт гымнан ынан ыʼттъыӄэй трэнрывинрыӈын	
эквэтгъэт аӈӄачормэты	
янот ыʼттъыӄэй нанмыгъан	
ытԓыгэ ивнин ӈээкык гыт мыраӈӄач ӄытвагэ инэнинтыткук ынанкэн ӈавэтынвэгыт эченур ӄыӄончечгыргынтогэ ӈачгыӈӄач ынкъам ӈачга ӄончечгырга ӄинэнинтыткуркын	
кэтэм туринэнинтэтыԓьын тынпынэн ваԓята ԓеӈԓеӈгыпы  ԓыгэн эвыр тымнэн ӈээкык	
ынкавайым ыʼттъыӄэй ачгыта рапаӄатԓытковнэн оʼраӈӄаӈӄачагты	
рагтакватгъэ кымиӈык ӄача йыԓӄэтгъи	
коԓё ӄоймарочыӈкы нэмыӄэй ӄутти нымнымыт аӈӄачормык нытваӄэнат чавчыват	
ынӈиннымкин янръаԓявыԓ нэӈэӈытвичычеӄин еп аʼачек	
ԓыӈыр итык ынӄэн пэнин эʼӄу ԓынъё	
пэнин ытԓён аӈӄачормэпы мыргогэчеткоԓьын	
ӄынвэр пэпэӄыԓгыянракаԓьата нивын коԓё аʼтаквынан гыт эӈэвкэ варкын	
ӈоонко ӄоймарочыӈкы ӄоԓ ӈэвысӄэт йыԓӄэтыркын вэԓерӈан выԓгыӄаӈокэтԓьан чама уʼмкыттэԓԓьэн	
энмэч эӄыԓпэ ӄыйъогын	
митъэԓыги гатынвыԓен  ԓыгэн атынвэты ваԓы ӄынъыԓигын ыʼттъыӄаанматкэнамэԓ ӄыворвыӄатвыгын	
таӈамкытгынта ӄоймакаврагъэ аʼачек ԓыгипэтԓе гитԓин	
эвын ынӄэн аӈӄачормык ԓьунин ӈэвысӄэт ыʼттъык ачгыта ӄончечгырга напаӄатԓытваӄэн	
ԓыгэнэвыр ваԓы ръыԓинин атынвэты	
авынворвыӄатвыма ӈэвысӄэт ԓевтэвивэтгъи ынкъам тэнӈэквъи	
ытръэч ӈэвысӄэтэ вэтгаво ԓыгиин вынэ вай эʼми гымнин ытԓыгын	
аԓымы аӈӄатаароӈыԓьыморэ гэмо тыԓгыгъэн миӈкыри эквэтгъи	
аʼачека татԓыгнэн маԓынан гыт аӈӄатаароӈэчго ганмэгыт гымнан ынӄэн игыр рэювэ тынтыгыт	
энмэч эӄыԓпэ морыкы мыныԓӄынмык ӄынвэр гынин яраԓьыт рэгъевӈыт	
ԓёнтатԓыӈа рыннин ӈэвысӄэтэ	
эквэтгъэт	
тыԓяма аʼачека нинивӄин опопыӈ гымнан гыт мыԓгыгыт	
амкоргава рыегтэԓетык ӈэвысӄэт вэтгыры вагъэ	
ярак пыкиргъэт  эвын турӈэвыԓьын аʼачек	
выԓгыӄаанматыӈогъат ынӄэнат чавчыват	
ӈэвысӄэтэ ивнинэт эʼптэ гымнинэт яраԓьыт ӄъэйӈэквыткы	
эченут вэтыӄун эʼптэ гымнин ытԓыгын ныетын	
рымӈыԓявысӄэвнэнат инэнэювыԓьэ аʼачека	
пыкирыԓьын нивын етти	
ии	
вэԓерӈан ӈавэтын мургин ӄэйӈун миӈкыри чейвыткугъи ынкъам аӄамэтвака	
итыкым йичьэмиттумгэ нывинвыгитгыӄин чакыгэт еп айвэ ытръэчым авъеткынка нытваӄэнат	
аʼачека ивнинэт ԓыгэным вай мури мытвыԓгыӄаанматыркын ивийгут нэнтытык	
ымыԓьо яаԓятгъат	
пыкиргъэт эвын ӈэԓвыԓ ганрыԓгаԓятԓен	
ӄынвэрэвыр ӈэвысӄэтԓыку ытԓыгэ ӈээкык тымъё ԓьунин ынкавачым мэԓьыръэԓьукэ нинэнтыӄин чама гэгэргычьусӄычевԓин	
чакэттаым ынанынпычьын йичьэмиттумгын ивнин гым вай ӄытԓыги ытԓыгэ гэнанмыԓен	
аӈӄатаароӈэчго гинэԓгыԓин	
ӄэтэв ӈан торыкы пынԓятыԓьа гинэнэювԓин	
ивкэ эʼптэ ытԓыгын миӈкыри мынтыркын	
ынээԓьэ ивнин эчги рэмкын раймакыгнатватгъа чама рагыткарымӈопԓыткоӈыт ынпыначгыт  ԓыгэнэвыр рымӈопԓыткоо гынан чинит ӄыӄымԓятаԓяркынат ынкъам ӄынӄымԓёвыркынат	
эченур ытԓыгэты йыԓьёԓӄыԓтэ ӄымыԓтэ ԓыгирвытэтивэтытъуԓе ӄэнатыёгынат ынкъам ӄыйыԓгынэт	
ӄэгԓынангэт ынӈин рыннин	
пиԓгэюпгъи ытԓыгын апԓёратвака въигъи	
ымыԓьо йичьэмиттумгыт ынӈэннымгыпы ӈавтыӈгъат	
ытръэч	
тэԓенъеп ганымытваԓенат ыннанраԓьыт ытръэч ӈэвъэн ынкъам уʼвэӄуч	
ытри аӈӄачормык нытваӄэнат	
уʼвэкучым ныԓгиныгынникуӄин	
амӄынэргатык маԓьатав мэмыԓ нэнанмыткоӄэн	
ӄынвэр ӈэвъэн гэԓгиӄытчирэԓин амӄынэргатык инэвэнӈэтыԓьэтык	
еп ӄутти энвэнӈыпԓыткукэ  эвын чымӄык нинэрэтӄинэт	
ԓыгэн кытвыԓ ярак нинэныпкирэтӄинэт мэмыԓтэ  нэмэ нэквэтӄин мэмыԓӈыттынвэты	
ӈэвъэн эмӄытчирэтэ мэмыԓенаванӈатык ӄынвэр чемгъотваӈӈогъэ	
нивӄин коԓё аʼм ӄэгԓыӄун миӈкыри мынтыгъэн уʼвэкуч	
вэчьым аны ынанэтъопэԓ тъынытԓяпыԓмавын  тэӈэгынрыркэ нъынъэԓгъэн	
ӄоԓ мэмыԓ энвэнӈыкыԓьин ԓыгэӄыԓпэ ԓыԓянтонэн ынкъам гынонрок айкоԓяк эвычаӈ ԓыԓет уԓювнинэт	
уʼвэӄуч пыкиргъи нэмэ гамэмыԓёԓьатԓен еп нымкыӄин ярак анванӈыкэмэмыԓ нытваӄэн ӄытԓыгиым тэӈытръэч мэмыԓётагын яанэн	
эргатык тэӈвытку ԓюнчейвыткутэ итгъи	
ӈэвъэн ивнин ынраӄ иаʼм ӈот ԓыԓет гымнинэт экэвкииркыт	
энмэч эвын аʼӄачайвытко тытваркын	
эривэным ӈэвъэнэ ивнин ӄэйвъэм пэнин гынникгиԓиԓьигыт виин ӄыпанъэвӈыточьатыркын	
ӈирэче кивык уʼвэӄучитэ ивнин ӈэвъэн ынраӄ энмэч тытԓяпыԓмавык	
ымыӈ вай гыт ытръэч ԓыгэпыԓмийӈачыко ӄынур ԓыгикиткит тыԓьуркынигыт	
ӈэвъэным нывэнвыкоргавӄэн	
эмчимгъутэ нивӄин	
рэӄуԓымӈэ тынытԓяпыԓмаватын	
ӄымэԓ вай тымэмыԓенаванӈатыпԓыткогъак	
энмэч уʼвэӄуч антока нъэԓгъи миӈкыриым тэӈэгынрыркэ гэнъэԓԓин	
ӄоԓ йъиԓгын тэԓпык ынраӄым тэӈуйӈэ этэкичгыкэ гэнъэԓԓинэт	
ӈэвъэным ӄонпыӈ ытръэч ныпипиӄыԓгыгиԓикин	
итыкым ԓыгэн нагновӄэн пипиӄыԓгэ	
нувиӄин ӈэвъэн тэӈэмпипиӄыԓгытъуԓе амынӄэната нытэйӈэтӄинэт	
ӈэвъэным тэӈэйгуԓеткыԓьин миԓгэрыткук	
ӄоԓ итгъи ӈэвъэн нытԓепыткуӄин тытԓыкагыргэпы	
ԓюур ԓьунин ӄааԓвыԓё	
уʼвэӄуч ивнин наӄамԓым вайыӈӄэн ыԓвэӄэй чымчайпы ԓейвыркын	
ԓыгэкоргаквъэ уʼвэӄуч	
ӈэвъэн ивнин кита аʼтав тытԓыкагыргэты ӄинэнрывинрыги ынкъам ынкэгйит миԓгэр ӄынуԓвыгын  мыԓӄэгнэвын	
рырывинрынин тытԓыкагыргэты	
ӈэвъэнэ миԓгэр руԓвэ рыннин ӄааԓвагъет	
уʼвэӄучитэ ӄэгнэвнин  ынраӄым тэӈынпыткэвнин	
уʼвэӄучитэ ивнин ыʼмто ӄэԓюӄым ԓюӈынпыткэвэ тынтыгъэн	
ӈэвъэнэ татԓыгнэн вынэ ӈан ытръэч гыткак рыпыткэвын	
энмэч ԓыгиръиԓеквэтгъи	
нымэйӈыӄыԓгиԓюӄин уʼвэӄуч	
эмӄэюԓтэ ӄун пипиӄыԓгук	
ӈэвъэнэ ивнин вынэ аʼтав ԓымӈэ мыпипиӄыԓгыгиԓигъэк	
ӄэԓюӄым мынрэӄумык	
эквэтгъи	
ӄытԓыги инэвэнӈэтысӄиквъи	
чама винвэ кукэӈынрэтгъи	
ԓыгэӄыԓпэ рывэнӈынин аймак ынӄо увигъи	
увипԓыткук ынкы нутэк гаԓгэӄамэтваԓьатԓен	
ӄэмипԓыткук чымӄык тэкичгын ынкы уԓювнин	
вытку ынӄо пэпэӄыԓгыӈыттыӈӈогъэ	
ярак пыкирык ӈэвъэнэ уʼвэӄуч ивнин вынэ аʼтав мыпэпэӄыԓгыпатык нэмэ	
уʼвэӄучитэ пынԓёнэн оʼтчой эӄэԓьован гараӄоратвайгыт	
ӈэвъэнэ татԓыгнэн янотым инэԓьук амыԓвавкы	
пэпэӄыԓгыпатгъэ ӈэвъэн	
увипԓыткук ӄамэтваӈӈогъат	
уʼвэӄуч амынан ныӄамэтваӄэн ӈэвъэн ыʼръэ нырэԓюуӄэтӄин	
ӄэмипԓыткук йыԓӄатыӈӈогъат	
уʼвэӄучитэ пынԓёнэн ӈаӄамԓым гыт мэӈӄо маԓчачаткэԓьэгыт	
ӈэвъэн мэвын ынӄэн мэӈӄо мычачаткэгъак	
кынмаԓ эмпипиӄыԓгэ мытӄамэтваркын	
гыт ынӄэн чинит чачаткэркын рэԓку амарычгытваԓьатык	
ӄэԓюӄ уʼвэӄуч рэӄын нивын  авъеткынка вагъэ	
ӈэвъэнэ ыԓваӄаанмыё тэӈэмвинвэ кунин	
вытку ынкы нэмэ ӈэвъэн нэмыӄэй пэпэӄыԓгаръоӈӈогъэ	
нэмэ ӄоԓ ԓьунин ярак ӄача нытваӄэн ыԓваӄор	
уʼвэӄуч ивнин наӄамԓым нэмэ вайыӈӄэн ярак ӄача варкын ыԓвэӄэй	
уʼвэӄучитэ ивнин аʼтав нэмэ ынкэгйит миԓгэр ӄынуԓвыгын ԓымӈэ мыԓӄэгнэвын	
ӈэвъэнэ ынкэгйит ырыт руԓвынин ынӄо ӄэгнэвнин	
ԓюур нэмэ рыпыткэвнин	
ԓыгэнэвыр пынԓёнэн ӄэйӈуным уйӈэ тытвагъак	
ии	
ытръэч этъым гыткак тасӄэвын амъатав ԓюӈимпэтвитэ иʼрэмъетыԓьэтгъи	
ыʼръэ ныӄыԓгиԓюӄин ӈэвъэн	
пытӄыԓымӈэ ныгтыӄыԓгэԓёӄэн уʼвэӄуч рыпэт ытръэч нэвԓывъентоӄэн	
тэпэнинэӈэ ӈэвъэнэ ивнин вынэ ԓымӈэ мыпипиӄыԓгыӈыттысӄивык ӄамэтваԓьыморэ	
уʼвэкучитэ ивнин эченур ԓыгипэтԓе ӄыетыркын	
эмӈочгыргэгыт	
ӈэвъэнэ татԓыгнэн игыр ынан пэтԓе тыритгъэ	
ытръэчым ӄымэԓ тъэръэв тыратвагъа	
уʼвэкуч иквъи опопы энмэч ӄыԓеркын ынкъам етыԓьигыт	
ӈэвъэн эквэтгъи	
пыкирык аймакык ԓыгэӄыԓпэ рычекоӈӈонэн тымъё уʼвэӄучин	
нэмэ ԓыгэнэвыр увинпыгъи	
уʼвэӄучым рэԓкучыку оʼравэты напаӄатԓытваӄэн	
нычемгъотваӄэн	
чемгъотвама нивӄин	
ӄэгԓыӄун миӈкыри мытԓевэнтыгъэк	
ԓюур вай гаԓгаӄай ынык ӄача чотгэӈкы риԓвыргыргэтгъи	
ынӈатаԓ гэчеӈыттэтԓин оʼравэтԓьан оʼравытваԓьын	
гаԓгаӄая пынԓёнэн коԓё аʼмыӈ гыт мэԓпэнин рэԓкучыку пэркыԓытваԓьэгыт	
татԓыгнэн миӈкыри ӄун эʼтки коԓё ынраӄ ԓыԓетъыԓе ымыӈӄун тэӈэгынрыркэ гэнъэԓигым	
ытръэч ипэ тыгытъэтыркын эмпипиӄыԓгытъуԓе ӄамэтвэк	
гаԓгакая ивнин гыт коԓё гымнан ейвэчу тыԓгыркынигыт	
опопы мынымӈыԓяквыт	
гытым ынӄэн гыныкӈэвъэнэ ганытԓяпыԓмаватэгыт	
энмэным ынӄэн эмӄытчирэтэ мэмыԓенанванӈатык	
ынӄэн ӄутти мэмыԓен ԓыԓет гагтоԓенат ынкъам гынонрок айкоԓяк эвычаӈ оԓёвытваркыт	
ынӄэната гыт гатԓяпыԓмавэгыт	
наӄамԓымым гынин ӈэвъэн пэнин нутэк увиԓьын ынкъам ынкы ныӄамэтваӄэн	
вытку эʼнӄэвкы нырагтыӄэн	
итык ԓыгэн гынан ӄагнавъёттэ нинэнпыткэвигыт ыԓваӄаат ытръэч ванэван ӈэвъэнэ нытвынэнат	
нэмэ ӈаан игыр ӈаанӄэн увиркын  ӈыԓынторкын	
коԓё гакоргавԓен ӄԓявыԓ	
гаԓгаӄая ԓыԓяйпы риԓюткуйвынин  ԓюур аны ԓыԓепгъи	
эвыным ԓыгэн ӄэргыръогъэ	
йъэԓыгивэн тытԓепы винвыгитэсӄивнин ӈэвъэн	
эвыным ынӄэн ӄэгԓынангэт нынԓынтоӄэн	
ӄԓявыԓ иквъи чеӈэтым пэнинэмиԓ мытԓяпыԓмаварычгытваркын	
гаԓгаӄай ӈытогъэ ынкъам риӈэгъи	
ԓыгэным уʼвэӄуч нъатчаӄэн ӈавъанэты пэнинэмиԓ рэԓкучыку	
ӈэвъэнэым ӄэмипԓыткук нэмэ аймак уԓювнин	
ынӄо вытку пипиӄыԓгыгиԓигъи	
ынӄо рагтыгъэ	
ԓыгэным уʼвэӄуч мэԓпэнин рэԓку оʼравэты нарычгытваӄэн	
ӈэвъэн пынԓенэн итыкым мэчпипиӄыԓгыԓьугъи	
ии	
эʼквыргъам амӄынъычокэнак тъарыӈ гатвайгым	
ынан игыр мачамгынан ӄынугынэт чама вай гым рымавта тынанӄыпыгтыгъак	
амӄынъычокэнак ӈэвъэн нывэймэнэтӄин миӈкыриым туттэӈъэнӄэвыпԓыткуԓьын	
нэмэ увинпыгъи пипиӄыԓгытъуԓе	
увипԓыткук ӄэминэймэвнин уʼвэӄуч	
ивнин таам мынӄамэтвамык	
пэнин ԓыгэн высӄытваԓьэгыт	
ԓыгэн амгымнан ӄонпыӈ тыпичеӈъэԓетыркын	
уʼвэӄуч пэпэӄыԓгаръоӈногъэ	
ӈэвъэн ивнин наӄам ыԓён эʼптэ гыт ӄыӄамэтваркын	
ӈэвъэн иквъи мэвын аӄамэтвака митык	
мэӈӄо инэԓьуркын	
ӄынвэр эвыр уʼвэӄучитэ ивнин гыт ԓыгэн амгынан ыԓваӄаатъоԓёԓьатыркын	
гым гынан гэнанԓыԓяпыԓмаватэгыт	
мэмыԓԓыԓята ынӄэн	
айкоԓяк эвычаӈ гынонрок оԓёвытваԓьыт ԓыԓет уʼвэӄучитэ йытонэнат	
ӈэвъэнин ԓьуԓӄыԓ ӄынур мутԓымуԓ гэнъэтԓин эмгэргэ	
ытръэч	
аръаԓя ԓыгитэԓенъеп гатваԓен амноӈынпыначгыӄай коԓё ныԓгиныгыттэпӄин	
ынан ымыӈ нинэчичевӄин ыʼттъыёԓягты нымытвагыргын яатԓьаваратэн	
ытԓён ӄонпыӈ нычемгъотваӄэн—эмрэвинрэнӈэ яатԓьаварат	
ӄоԓым итгъи рэтыԓягъэ рэтыӈ ымыӈ нивӄин мэчынкы вай яатԓьаӄагтэ эмнуӈыԓьыӄэгти вааммэмԓычыкойпы гаймаӈэн нъыӄамэтваркынат	
рэтыӈ оттыԓгын рынӈэвынэн	
пэтԓен иръыкин эԓервирэ тэнйыръэннин ынӄо ваамэты ӄытгъи	
вээмык раԓянтаннэнат эԓервирти  ԓыгэным ынну нъэԓгъэт	
кыевыкым ынпыначгыӄай рэтыркыԓягъэ	
оттыԓгын ваԓята рынӈэвынэн рэтыкэнамэԓ	
пэтԓен йыръэннин эԓервирэ ынӄо ваамэты ӄытгъи	
раԓянтаннэн ваамэты эԓервирымкын вээмэ ԓыгэн эвыр рыԓыпԓяннэнат	
ытръэч нивӄин	
ԓыгэным яатԓьаварат тытэтэйӈэнӈын	
ынӄоры ԓыгэвъэӈӈок ӈиныԓьыт ивнинэт ынанъаёк чама ваамӄайгыпы раӄамэтваӈӈотык	
итыкым игыр ынӈотваԓьынынныԓьын тынтомгавын  энмэн ынӄэн ыннээн ыннээн ыннээн  ӈыроча пытӄытвынэн ытԓён нытанчачаӄэн	
митъэԓыги рапанӈыткы ынӄорыым раноӈӈоӈыткы ранпытвынтатыркынэткы тыргытыр ӄынурым эԓервирти	
ынпыначгын въигъи	
ӄэгԓынангэт вээмык ԓюур ынныԓьугъэт	
ԓыгэн эвыр иквъэт ӄыгитэ вай ынпыначгыӄаен тывъё	
пыкиргъэт вай ынныт	
ыннанчьаԓгын ыннээн нэпирин	
напатын	
наноӈӈогъан  ӄэгԓынангэтым нытанчачаӄэн	
ымы ӄэгԓынангэт тыргыт нынпытвынтатӄэнат ӄынур эԓервирти	
энмэным ынкатагнэпы ыннээн гатомгатԓен ымыӈ амваамэты ныԓеԓгыттъэтысӄивӄинэт вээмынныт	
ытръэч	
тэԓенъеп эʼӄэԓьэ нанӄыԓьын ӈэвысӄэт гакытайыръынтоԓен наӄам таӈамынан ваԓьын	
вэԓер ӈан чит игыр ыʼԓёкэн гыръоԓьыԓӄыԓ	
ӈэвысӄэт ганмыԓен рыпэт наӄам пытӄытакаԓгыԓьын	
ӄоԓ ӈинӄэй ынкъам ӈээккэӄэй	
наӄам нэнэнэӄэгти ԓёӈынма эʼӄэԓьэ амрачыко гапэԓяԓенат	
ынӄо эʼӄэԓьыт гарагтыԓенат	
пыкирык ярак пынԓёнэнат эрмэтэ  аʼмын рай мэӈӄо еттык	
ӄутынэ татԓыгнэн эʼтки аʼмын чекыяайпы	
ытръэч ӄоԓ ӈэвысӄэт амрак ваԓьын мытԓьугъэн ытԓён нанӄыԓьын	
нананаӄайӈыток ынраӄ мытынмыгъан	
ынин ӈирэӄ нэнэнэт ӄоԓ ӈинӄэй ӄоԓ нээккэӄэй	
ынӄэнаӄагтэ ԓёӈынма мытынтынэт	
эрмэтэ татԓыгнэнат иаʼм ынраӄ анмыка рытыткы	
нэнэнэӄэгти	
гаймаӈэн рэӄэ ейвэчу нэрэԓгыӈынэт	
ынӄэн эԓгуԓеӄ ԓыгипэтԓе рэмэйӈэнӈыт	
ынӄэн ӄун ытръэчым рэенӈыт ԓыгэн морыкагты	
ӄэгԓынангэтым нэнэнэӄэгти амӄынэргатык ныйӄытчоӄэнат мэйӈэтык	
ԓыгэн ыргынан чиниткин ытԓя нынуӄин	
ӄынвэр эвын ытԓя тэӈэмъыттъыму нэтчын	
эӄыԓпэ ыннэнгивик гэгыттэпэвԓинэт энмэчым ыргичгу вэтгавчетыӈогъат	
тэӈэмъыттъым ныгитэӄин ытԓя	
чакэтта ивнин вэчьым ӈотӄэн мургин ытԓя	
моргынан вай мэйӈэтык мытъяагъан	
ӄэԓюӄым ӄынвэр эчвэра нъыетынэт ӈанӄо ярагты эʼми вай эвыр ытԓыгын мургин вэчьым микырык нанмынат	
йичьэмиттумгэ ивнин ӈаанӄэнат ръэнутэт йымэтваркыт нэмыӄэй мэԓемъыттъымыт	
ынӄэнат ӄытԓыги ӄорэн ыʼттъымыт чит гатакэчгыма ваԓьыт	
вэты коԓё ныйӄытчоӄэнат мэйӈэтык	
чакэтта ивнин йичьэмиттумгын ытԓён вай ӄырым эмынӈин мынытвамык	
ӄынвэр вай мытрэӄупӄэтгъэ	
аʼтав мынчейвыткуркын мынринъытвиӈыркын	
ынкъам юрэӄ гынникин рооԓӄыԓык мынъэнааʼтыркын	
ӄэгԓынангэтым амӄынэргатык нычейвыткуӄинэт чама ныринъытвиӈӄинэт	
ӈэвысӄэту итыԓьэ нэнапэчасӄэвӄэн ӄԓявыԓё итыԓьын	
чама ӄоныры ӄԓявыԓ ныӄытԓиӄин	
чакыгэт ӄынвэр эвыр тэвиръыӈгъи	
йичьэмиттумгин иръыт тэйкынинэт ынкъам эвыр ӄонагтэ ынин кэркэр	
ӄынвэр эвыр чакыгэт ԓыгэмчытвэгъэ чама ԓыгэрмэквъи	
коԓ итгъи чайвытконвэпы пыкиргъи ярак эвын йичьэмиттумгын рэԓку нарычгытваӄэн	
чакэтта тачайвэвынэн арычгытваԓьын наӄам миӈкыри майӈармаӈ ваԓьын йичьэмиттумгык чакыгэт	
эʼквырга кавтычгок ԓываквъэ йичьэмиттумгын	
таԓяйвыпԓыткок чакэтта ивнин эӄыԓпэ ӄԓявыԓмэԓ ӄинэнимэтги	
ӄэԓюӄым ӄутынэ амайыԓга эӄыԓпэ римэннин ӄԓявыԓмэԓ	
ынӄоры нэмэ чакэтта ивнин вынэ виин гынин туриръын ынкъам торӄонагтэ мыйпынат	
ымы къэԓи ԓиԓит пԓекыт ӄоро	
авэръэпыгъэ ӄԓявыԓмэԓ ӈэвысӄэт	
ынӄо тымӈамрытэнма ԓыгэн амноӈэты эквэтгъи ӈэвысӄэт	
ымъыԓёӈэт гамгаԓявтыԓӄыеквэ гэԓеԓин ӈэвысӄэт ӈагъеквэ	
ӄынвэр эвыр нымԓьугъи	
ӈэнри вэтгыры ӄытгъи	
эвын ынкы нымнымык аʼачекымкын гомакатчаԓен	
кытԓыги ыннэн ӈэвысӄэт нырэпириӈӄин	
ытԓёным пэрэёԓӄыԓ амтаӈэнъыянвэн ынкъам эвыр эмтэӈэрмэчьин	
намӈыԓёгъан турыпкитԓьэн ӈэвысӄэт ако ӄэйӈун миӈкэкинэйгыт	
ӈэвысӄэтэ татԓыгнэнат аʼм вынэ чекыяакэнайгым	
микигытым эккэйгыт	
гымнан гэмо	
тэԓенъеп ытԓыгын эʼӄэԓьэ ганмыԓен	
пынԓёк нанпаавын	
энмэч нивын вынэ рэмкыԓьигыт ӄырэги раԓкогты ӄамэтваԓьэгыт	
рыԓгъэ	
тэгмэчынкы нывуԓӄытвичычеӄин	
ымыԓьо ёрочыкогты гатԓыръоԓенат	
ӄынвэрэвыр ёройӈын гаԓгомавԓен	
намӈыԓёгъан рэмкыԓьын вынэ иаʼм туррэмкыԓьигыт иръытвыкэ варкын омоммачы	
татԓыгнэнат вэԓер ӈан еп эниръытвыӈэткыԓьигым ярайпы тэквэтгъэк	
ӄэԓюӄым ӄоԓ мургин турвъиԓьын гым ярайпы тэквэтгъэк	
оккой вынэ	
эвъим вайынкы эгыянвык ӄытваркын	
эргатыкым кыевкы аʼачекымкын рачвыӈръогъэ ымыӈ турыпкитԓьэн ӈэвысӄэт ырыгрээн	
ынан ымыԓьо пэчайвычанэнат	
пыкирыкым рэмкын тэйкэквъи	
ӈэвысӄэт иръыԓьын ынанъыттъыёԓ таикавынвэты ӄытгъи	
ӄэԓюӄым ԓюӈиръытвэ итгъи	
ыныкитым нъиръытвыгъэн  нэнъыԓьунэт ԓёԓьот	
ԓыгэн ынӈин гэръыма ныпэнрыӄэн	
наӄам ымыԓьо нинэнруԓыԓтэвӄинэт	
ԓыгэн таӈымыԓьо аʼачекымкын рыруԓыԓтэвнин	
ынӄорыым тэйкэвыпԓыткук рэмкын пиӈкучитгъэт	
нэмэ ымыԓьо пэчайвынэнат пиӈкучитык	
имырэӄувичвэтык ымыԓьо нинэнпэԓӄувӄинэт	
ӈыроча кивкинэк ынпыянва начечавыӈогъан	
эвыӈӈогъат ыԓён ӈан эрмэԓтэтыԓьын имырэӄувичвэтык аʼачек ӄынвэр эвыр мэԓӈэвысӄэт	
ӄутти нивӄинэт кытъаткэ ӄынур армачьыӄԓявыԓен мыигырэԓ	
эвын ԓыгэн мыкычьэ нычичевӄин  ӈэвысӄэту ныԓгыӄин	
ынраӄ пэгчиӈу нэтчыгъэн ӈэвысӄэт эрмэԓтэтыԓьын имырэӄычитык	
нычемгъотваӄэнат ынпыянвыт	
нивӄинэт	
ытԓён ӈан этъопэԓ миӈкыри	
ӈэвысӄэт ԓымӈэвыр ӄԓявыԓ	
ӄутти нивӄинэт этъопэԓ эвын ԓыгэн мыниръытвын	
ӄэԓюӄым миӈкыри мынчичевын	
ытръэчым ӄутти нивӄинэт кытъаткъэм эниръытвыӈэткыԓьин морыкагты етгъи	
эʼквырга эвын ынӈин гатвата	
ӄынвэр ӄоԓ иквъи этъопэԓ ынӈот мынынтыгъэн эргатык кыевкы ынраӄ рэмкын турыгъевыттэ эʼчетэ ныйъачеӈӄачетын	
ӄэгԓынангэтым ынӄэн ԓымаԓё нэԓгыгъэн	
аʼачекыт нивынэт ынраӄым эргатык рэмкын турыгъевыттэ эʼчетэ йъачеӈӄачетыркын	
коԓёмэй ӈэвысӄэт нымайӈычемгъотваӄэн	
ӄынвэр ратагнэты эквэтгъи	
ытръэч ӄонпыӈ нивӄин эԓымӈэ эргатык рэмкын йъачеӈӄачетыркын	
этъым вытку ынкы нэрэнпэԓӄуквым	
ӄэԓюӄым миӈкыри	
ӄынвэрэвыр пипиӄыԓгыӄэй ыныгчурмэтэ гаԓяԓьын ԓьунин	
аʼтав чит ивнин наӄамԓым гыт ванэвэн ӄымайӈычемгъотвагэ	
пипиӄыԓгыӄэй оʼраыныкагты пэԓӄынтэтгъи	
ӈэвысӄэтэ ивнинпипиӄыԓгэкэй ынръам эргатык энмэн мури мытйъачеӈӄачетыркын турыгъевэ ыттэ	
наӄам вай гым ӈэвысӄэтигым	
итыким имырэӄувичвэтык ымыԓьо аʼачекыт тынъэӄэԓтэвынэт	
пипиӄыԓгыӄэй панэнръэтъэвкэ эквэтгъи	
ынӄоры апԓёратвака нэмэ ӄытгъи	
эвын ынӄэн ынныпэвэԓӄэй нинэнмыӄин	
пипиӄыԓгыӄэе ивнин ӈотӄэн эргатык пэвэԓкай ыттэ ӄэнатыёгын  ынанъаёк ымыԓьо рапэчайвыӈынат чеӈӄачетык	
эченур рэнэвӈын ныппыԓьэвӄэй ынӄоръым рагтаймэнӈын	
коԓёмэй ӈэвысӄэт гагтыкоргавԓен	
ԓыгэнэвыр ӄытгъи панэнагты	
ӄэгԓынангэтым турыгъевинэӈу пэвэԓӄай энатыёнэн ыттэ	
ымыԓьо турыгъевэ авэръэпыръогъат аʼчанвэты	
ынӄоым мооян нэкыԓвыгъэн	
эмыннэнъюну ныйъачеӈӄачетӄэнат эʼчетэ	
ынанъяачы ӈэвысӄэт нивын иик вынэ гынраӄ	
ӈэвысӄэт аʼчанвэты кытгъи	
нэмыӄэй эръоԓгын рыпынчичьэвнин	
ӄэгԓынангэтым ытръэч пэвэԓӄай вэгыԓкунин ынӄоръым кытаймэннэн	
миӈкыри ӄынур эʼчеԓьын	
ымыԓьо пэчайвынэнат	
вытку ынкы иквъэт аʼмын вынэ ӄԓявыԓ	
ӄырымэн ӈэвысӄэт	
ивнин ӈээккэԓьэ ӈэвысӄэт ԓыгэным гымнин ӈээкык гынан пирин	
миӈкыриым таӈымыԓьо аʼачекыт ръэӄэԓтэвынэт	
опопы ӈэԓвыԓ ӄычвигыткы ԓыгэн мэчгынунэтэ	
чама чымӄык орвыт ӄыԓгыгыткы ынкъам муутэ ӄырагтытык	
ӄэгԓынангэтым ӈэԓвыԓ нэчвин ытръэч тъарыӈ ваԓьын нэԓгыгъэн	
ынӄорыым яԓгытгъат ӈирэргэри	
моотыԓяма ивнин тумгытум виин вай тамрагтыркын яраԓьыт тынымӈыԓявысӄэвыркынат	
ԓыгэн виин гымык вэнвыеквэ ӄымгутыԓеркын	
эквэтгъи ӈэвыскэтынӈэԓьын ӈэвысӄэт ԓыгэным гаԓгэкытгынтатыԓьатԓен ярагты	
ярак пыкиргъи эвыным ынӄэн йичьэмиттумгын рэԓку таӈъэвытԓыӈ нарычгытваӄэн	
чакэтта ивнин вынэ эӄыԓпэ мууԓьын ӄыягнагын	
ԓыгэнэвыр йичьэмиттумгын эквэтгъи вэнвыеквэ	
ныԓеӄин чейвыӄэе	
ӄынвэрэвыр мууԓьын ԓьунин	
пыкиринэӈу ӈэвысӄэтэ пынԓёнэн эʼми ӈан гымнин ӄԓявыԓ	
ӄэйвэ ярак гэпкитԓин	
ии гэпкитԓин татԓыгнэн	
ынӄо ивнин гымнан мууриԓ мынрывинрыгъэн	
ярак пыкэрыӈоӄаатык ԓюур ӈэвысӄэт ярайпы ӈытогъэ	
эвыным ԓыгэн гаӈавкэргыпԓен	
ԓыгэнэвыр эԓкыԓнин ӄутынэ чама ытръэч нинэгитэйвыӄин	
пириткуԓьэ ынык ивнин вынэ эӄыԓпэ ӄырэсӄикви	
ынан ӄԓявыԓя ӄаат равъянӈынэнат	
ԓыгэн ӄонпыӈ нинэгитэйвыӄин ӄоԓ ӈэвысӄэттумгэ	
ӄытԓыги ытръэч йичьэмиттумгын рыӈавтыӈаннэн чакэтта	
ынӄорыым вуԓӄытвик чакэтта ынраӄ ынин чиниткин кыкватрэпаԓгытъоԓен ръыԓвит тэйкынинэт унъэчичгэ кымгытычьэннинэт	
ԓыгэн пыԓыткунинэт ӄонайӄагтэ выԓгыӄаӈокэргыпгъэ	
ԓюнйыԓӄэтэ эквэтгъи  нымрэргъэ	
пэтԓе нымԓьугъи	
пыкитԓьэн намӈыԓёгъан ӄэйӈун ыʼмӈот миӈкэкинэйгыт ӈэвысӄэтигыт	
ивнинэт эʼтки чекыяакэнайгым	
нивын ӄырымым ӄытымӈэԓяйвыгэ	
татԓыгнэнат вынэ вай ӄԓявыԓеты энарэрыԓьэгым гымыкагты чинит	
ԓыгэным пыкэрынвык ыʼттъыётрак вагъэ	
наӄамым ӄоԓ ынкы янръаԓявыԓ нытваӄэн	
энмэчым ытԓён ныԓгэкоргавӄэн	
миӈкриӄуным ӈавтыӈыркын	
ӈэвысӄэт гакэрма ыныӄӄач гатваԓен	
йыԓӄыма аʼачека пэгчиӈу гэԓгыԓин ӈэвысӄэт	
эчги рэпаԓгыръыԓвэк кагынмыԓгын ръыԓинин  ӈэвысӄэт гэкымъукэтысӄычетԓин	
ԓюур аʼачекэн мынгыԓгын мыԓенин киткит кагычгаянвык гыргоча	
ӄэԓюӄым аʼачек тъыԓе гэӄучичьыръуԓин	
рыпэт ымыԓьо ӄоԓеԓьынво кыеквъэт	
мынгымԓяткоԓьын ӈэвысӄэт ԓюӈъэйӈэԓьэтэ нэнтыгъэн	
ынӄоръым ԓыгэн ныкитэ ӈэвысӄэт эквэтгъи ынраӄым ӄоԓенымэты	
ынраӄ вытгытрак пыкиргъи	
нэмэ ӄоԓ мынгымԓянэн аʼачек ынкэкин	
ԓыгэнэвыр нэмэ ӄоԓенымэты эквэтгъи	
ынраӄым яатрак пыкиргъи	
яатрак нытваӄэн янръаԓявыԓ  ейвэԓ	
нэмыӄэй яйваԓьаачека йыԓӄыма пэгчиӈу ԓыгнин	
нэмэ кагынмыԓгын рэпаԓгыръыԓвэк ръыԓинин нэмэ кымъукэтысӄычетгъи ӈэвысӄэт	
ԓюур рэпаԓгыръыԓвэн кыкватчемэръатгъэ	
ымыӈ унъэчичгын гэԓпъиԓин	
акоӈан ынӄэн уʼвэӄучину ԓыгнин  миӈкыриым энмэн нэрмэӄин	
кынмаԓ энмэч рагтыгъат	
ымыԓьо тумгынӈэгъэт чакыгэт ынкъам йичьэмиттумгын	
виин ытръэч	
тэԓенъеп мыгъяраԓьыт эмнуӈкы ганымытваԓенат	
наӄам коԓё мыгӈинӄэгԓьэт	
тэӈпэнин ӈинӄэйымкын ратагнык увичвыръуԓьын	
ыннэн ӈинӄэй пэнин ымыԓьорык тэрмэчьыӈу ԓынъё	
пэнин ымыԓьорык пэрэчетъё ынкъам ӄоймачыкогты аʼԓятыёо	
ӄынвэр тэрмэчьыӈӈинӄэе нэтэнынныӈгъэн  эʼԓеӄуйым	
ытԓён наӄам этԓыгыкыԓьин атԓьакыԓьэн	
ымыӈ уйӈэ эйичьэмиттумгыкыԓьин	
ытԓён ынйивэ нинэнмэйӈэвӄин	
ӄынвэр эмтэвиминӈэ ынйив ивнин нъаԓятыёйвыркынэгым	
опопы ӈотэннымгыпы мынъянръанмык	
ыннйивэ татԓыгнэн итык тыԓьуркынигыт чама эʼтки тыейвэчетыркын	
ӄынвэрым ӄэгԓынангэт янръатгъат	
наӄамэвын ымыԓьо торъаачеко гэнъэтԓинэт	
эʼԓеӄуймэнэ ынйив ивнин коԓё аʼмын ивкэ миӈкыри гымык тинэнынныӈэтыԓьыт  аʼԓятыёткоԓьыт мыйъоркынат	
ытръэч миӈкыри нэрмэвӄинэт	
ынйивэ татԓыгнэн коԓё итык ынӈин риквъэ мэйӈывэԓынкыӄунэйгыт	
вайыӈкэн ыʼсӄамӈытоӄанъявкэн рыԓкагыргын ӄырэйыръэнӈыгын выква	
коԓё наӄам гыргоԓягты тыттаттыԓян раԓеквыԓьын чама эркыпыԓьын никвыӄин ӄэнъев	
эʼԓеӄуйым гамгоԓен выквыныттатык ӄанъявэчгэты	
янот ԓыгэн ныппыԓюӄинэӄэгти выквыт нинэныттэтӄинэт	
тагмаԓьатав ынйивэ ратрон иръыкин нининэнтыӄин эвыр ԓиԓит выквэн рычемавъёттэ	
ӄынвэр тэнтыԓенмэйӈэвэ выквыԓгын рытчынин рыттэтык	
ӄынвэр эвыр ԓьаԓянръоӈӈок эмтэӈыныгмиԓ мэйӈэԓьын выквыԓгын рытчынин рыттэтык	
энмэч эвын ӄынвэр ынык майыӈкы ваԓьыт рытчынинэт	
ӄынвэр ӄэнъевкин рысӄыгыргын таӈамрыттатыква рыранъававнэн	
ынйивэ ивнин аʼм вынэ мэчынкы	
ратан	
ытԓён мэйӈэрмэвтэгын яагъан	
энмэч ӄыръэԓямӈыԓятгэ	
эʼми гынин ымыԓьо аʼԓятыёткоԓьыт	
етийгут ӄынтыгынэт	
эʼԓеӄуйым эʼрамӈыԓятгъэ	
ӄэгԓынангэт ымыԓьо аʼԓятыёткоԓьыт ынинэт ивнинэт	
нэмыӄэйым ӄэԓюӄ ымыԓьо ытри аʼачеко гэнъэтԓинэт	
ымыԓьо аʼԓяӄоймарыкы ӄытръугъэт ымыӈ ынпыначгыт	
ынанъыттъыёԓ эʼԓеӄуйым иръытвыгъи тайкавынво	
тайкавынвык нъэԓык вэкуԓӄиквъи	
ынӄо иквъи ӈотӄэным ытԓён тургин таныннынъё чама аʼԓятыёё эʼԓеӄуйым	
ымыԓьорык ынраӄ айыԓго ныԓгыӄин миӈкри ӄун эʼԓеӄуймэн тыргыриԓ майӈаԓваӈ ныпэраӄэн	
ынанармачьа пэнрынэн	
эʼԓеӄуймэнэ мынгэпы тиӈусӄычэтык рыпэт мынгынԓыпъаннэн	
рэԓпэпы мынгытԓыӈын гэтэӈыгтыԓин	
ӄутырыкым ԓюӈынтэйкэвэтэ гэнтыԓин	
мынгынԓыпъатъё ԓюнъегтэԓе итгъи	
ынӈин	
тэԓенъеп гаӄогԓегныматваԓен оʼмйъаяӄ	
ытԓён уйӈыԓьин эӈэвкыԓьин эвыр экымиӈыкыԓьин	
эԓеръук амран нэнапэԓяӄэн ныӄааԓьатакватӄэн	
наӄам ытԓён ӄорок ныԓвавӄэн	
ӄэԓюӄым ныԓгэнымԓыӄэн	
ытръэчым ынӈатаԓ ытԓён мынгытча ныткивӄин аӄамэтвака	
пууръуым ыныкит ныӄамэтваӄэным таӈымыԓьэты ӄаанмын нинэнуӄин гаӄачайыръыма эвыр гарэԓӄыма	
ӄамэтваӈӈокым таӈымыԓьо тэкичгын нэнапатӄэн нырэԓӄыпатӄэн апаткэгты ваԓьыным ынраӄ нинэнэрӄин	
ынӄорыым нутэсӄын нинэргыткуӄин онмэты ынкъам ынкэгйит напаӄатԓыӄэн ӄамэтваӈӈок	
янотым таӈымыԓьо рооԓӄыԓ нинэнэймэвӄин чама ымыӈ нимԓынэймэвӄин иӈӄун рэвэӈкыргэтгъэ гэтытвама	
нэмыӄэй мынгытча ныткивӄин гэтытвак нотаргыргык апаӄатԓытвак	
нэмэым ӄутырык коргыянва гэтэнынныӈԓин оʼмйъаяӄо	
эʼквыргаым ыныкит ныгэтрагчыӄэн ныԓӄутӄин гэтытванвэпы нанӄын ынин ӄынур иръын ныватыӈ нинэричитӄин	
вытку ынкы ынин ӈэԓвыԓ нэнаръэтгыпӄэн	
ӄэԓюӄым гэтытвама ӈэԓвыԓ нэквэтӄин ынкъам ныманаӈатӄэн	
вачакым ынан таӈыннанъыԓё нинэнумэкэвӄин чама ӈаеты ныёпыеквэԓьатӄэн	
нэмэ ӈэԓвыԓ манэграгты нинэнԓьэтэтӄин	
пэнинэмиԓ нитӄин мынгытча ныткивӄин гэтытвагты	
нэмэ ӈэԓвыԓ нинэнумэкэвӄин гэтрагчык	
ытръэч омкыянвэты манэгран рыԓьэтэннин нэмэ ӄаанматгъэ	
пэнинэмиԓ нутэсӄын гэргыԓин камэтваӈӈок	
ынраӄ ӄытԓыги нутэргэтыԓьын ӄамэтваӈӈок эʼӄэԓьэ нывинвыгитэӄин	
наӄам ԓыги эʼӄэԓьэ оʼмйъаяӄ	
энмэн этъопэԓ туръэнӄэвыԓьын аёԓьатэты пэрэёԓӄыԓ ынкъам чама ӈэԓвыԓ эткаёԓӄыԓ	
аʼмыным эчги туръэнӄэвыԓын оʼмйъаяӄ ԓюур эʼӄэԓьымкэ накамԓеԓтагъан ԓыгэным пойгыт эʼӄэԓьин нытӄичгытрэтӄинэт чама нэрымъэйӈэгъэн	
нивын иик	
иик	
ынӈатаԓым игыр оʼмйъаяӄмыԓыԓьын ӈэԓвыԓекы рээн мынынрагтатын	
оʼмйъаяӄына ивнинэт ик	
вынэ виин евев	
еп тытимтиӈыркын	
этԓы аченрыгчаткыԓьэн	
ӄытԓыги ынин нанӄын чинитувикык нинэкыԓтычирӄин	
ӄытԓыгиым энмэн эттэԓыткокэгты пойгыԓьатык	
наӄам ӈэԓвыԓ манэграк чымче нытԓытваӄэн	
ԓыгэн вэты эʼӄэԓьэ оʼмйъаяӄ нынъававыӈӈотыԓяӄэн	
ынӄоры ытръэч ӄоттыԓяма эʼӄэԓьыт ивнинэт ӈотӄэным ытԓён ӄовԓегнымытваԓьын оʼмйъаяӄ	
ԓыгэным пойгын ынан гавопӄанэԓёйвыԓен рыпэт эвытрыкэ гэнъэтԓин амынйыӄытчова ынкъам ытԓён рыпэт гагыргоԓятԓен	
ԓыгэн пойгын ытръэч ныръоръайӈаӄэн	
эʼӄэԓьыт ымыԓьо айыԓга гынтэвръугъэт	
яаԓеӈӄачайпы ымыԓьо нинэԓыпычвиткуйвыӄинэт пойга	
ымыӈ ыннэн ԓюӈынрынувэ рыннин	
нэмэ панэнагты манэграгты ӄытгъи апаӄатԓыткогъэ рыгъёчгык	
нанӄыкыԓтэԓгын рырыткунин ынкы нэмэ мынгытча киквъи	
энмэчым ныгытгаръоӄэн	
гэтрагтыкым манэгран тимтигнин	
манэгрэмтэгты ӈэԓвыԓ ръэтгымнэн	
румэкэвыпԓыткук ӈэԓвыԓ ярагты агтаннэн	
ярак пыкирык ӈыроӄ ивԓюттыт ярак айгысӄыӈӄач рымнинэт  уттынпын	
ынӄэным гэнйычгыткувԓинэт ныроӄ ивԓюттыт	
ӄытԓыгиым энмэн ынраӄ ынӄэн ярайпы ԓыԓепыткукин  гынрыратын	
энмэчым оʼмйъаяӄ ԓьаԓяӈэты нытэнмавӄэн орвыкэнат пагтыԓгыԓӄыԓтэ ӈаргын нэнантэнмавӄэнат	
кэтэм гатгаткома ӈаргын ӈэранъаачека найъон  инъыԓьэ	
оʼмйъаяӄына ивнинэт оок еттык	
нататԓынын ии	
вынэ рэмкыԓьытури ӄырэсӄиквытык мынӄамэтвасӄэвмык	
татԓыӈыткогъат вынэ вай виин	
вэԓер ԓыгэн киткит мынъымэчиквичиԓгэнмык	
чит итык гыныкы мытԓейвымык эмпэгчиӈэ наӄам ымыԓьо нивӄинэт оʼмйъаяӄ нинъыӄин чама ныԓгэнымԓыӄэн	
ивнинэт коԓё аʼмын тури ныԓевԓевтури	
аԓымыӈ вай гым торгынан ԓыги	
ԓыгэӄоймавэрэӈ ваԓьэгым аны	
ынӄорыӈым оʼмйъаяӄ ӈытогъэ	
гыргоԓягты оттынпыткынэты ыʼскагтатгъэ ынкъам ынкы гыргоԓ ӄонгыткатгъэ нъаԓяёӄэн	
ӄынвэрым аʼачекыт аʼтчак ԓывавкы ӈытогъат	
яраӈы нэкимԓиԓын ԓюнԓьутэ нэнтыгъэн	
ӄынвэрым ыʼръытагъенчагъэ оʼмйъаяӄ	
ԓыԓепысӄычетгъэт аʼачекыт гыргоԓягты эвын ынкы оттынпыткынык гыргоԓ ӄонгытката нъаԓяёӄэн	
ытръэчым гэргэтгъэт аʼачекыт иквъэт оккой мэй	
аʼмын эвын чеӈэт ӄэгԓынангэт нымԓыӄэн	
ӄырымэн микынэ рыпаԓӄовъёԓӄыԓ	
ӄэԓюӄым эквэтгъэт ярагты	
ытръэч	
ӈирэк оʼравэтԓьат ганымытваԓенат гэӈэвъэнэ	
эвыр ыргинэт нэнэнэт уʼрэтыԓьыт кэԓьэтэ нэнанмыӄэнат	
ԓыгэн кэԓы оʼраӈ тэӈэмӄынвуԓӄытвик ныԓейвыӄин	
ӄынвэр чемгъотвагъат воԓкытвэӈӈок	
ыʼвэӄучитэ ӈэвъэн ивнин опопы ӈотӄэн нэнэны ытръэсӄэв ӄэԓюӄ мыннатчыӈатгъан епынмычыко	
ӄэгԓынангэт епынмычыко нанатчыӈатын нэнэны	
ынраӄым начемгъоӈӈон увичвинэӈнэнэнэӄэй	
ԓыгэнэвыр ръыпыԓвынтэн нэнэнэӄэй нэтэйкыгъэн наӄам ытԓён ӄынур эюԓьыԓьын ымыӈ ныкамаграӄэн	
ыргынан энмэч кэԓы аʼтчата нынтыӄин  титэ рэетгъэ	
ынкъам тытыԓ ааӈкы нынъатчавӄэн	
ӄэгԓынангэтым кэԓы нэмэ вуԓӄытвик ӄытгъи	
ԓыгэнэвыр рэсӄиквъи	
пынԓёгъэ иик	
эʼээми	
нататԓыӈын итыкым вай ӈотӄэн	
ынӄо ёроӈы натытԓёпын	
эвыным ынӄэн раԓкойпы аʼрэта нынтыӄин пыԓвынтынананаӄай	
ԓыгэнэвыр кэԓьэтэ ивнинэт ако вынэ ынӄэнаӄай гымыкы ӄытриԓгыткы	
аʼтавԓыгэн тэгъеӈыркын	
нэтриԓын нэнэнэӄэй	
аны ӄэԓюӄ юуткугъи	
ӄутынэ йытык тэвмэтэвнин мынгык ёоткотваԓьын	
ӄынвэр ваӈэйпыръогъэ тъыԓкамаграръогъэ иикккыыкаа	
аны вай гымнин мынгыԓгын чывиркынин	
эӄыԓпэ ӄынъюуткутурэквыткы	
нататԓынын мытивым ӄонпыӈ гыт тэгъеӈыркын морыгнананагты	
ӄырым мыныгтыгъэн	
ӄэԓьо ӄынвэр ръэнут мынйыԓгыт	
ӄынвэр кэԓы ярагты гынтэквъи	
ымтыԓяӈэт пыԓвынтынананаӄай мынгык гиԓгиӄэтԓин	
ӄынвэр кэԓьин мынгыԓгын мутԓытъыръугъи	
мотԓепы вагъэ тэрмэчьыӈ	
ик	
ытръэч	
ынпынычгыӄай ачьэӄо нъэԓԓьэн ытԓён вай ӄынвэр гым егтэԓык  нымытвак тыԓгимэйӈыӄытчирэгъэк	
ванэван вай ейвэчу чама ыʼмпэӈу ӄинэԓгытык	
ыкээн ынӄэн тури ынӈин нъэԓтык	
энмэн тэԓенъеп гатваԓен ынпыначгыӄай ӈыранаккаԓьын ынкъам наӄам ыннэн ӈээкык	
ытԓёным амыгтынпава рыпэт гэӄытчирэԓин ягтаԓытвак ынкъам нымытвак	
миӈкыри ымыԓьо ынинэт нэнэнэт гэвмиӈэтԓинэт чама нэмыӄэй энмэч гэнпэвԓинэт	
йъаратым ынанынпычьын энмэч ынпыначго гэнъэԓԓин	
ӈинчьэтым мэчынкы ынпъаԓявыԓё гэнъэԓԓинэт	
ӄынвэрым ынпыначгыӄая ынанынпычьын кымиӈын ивнин ытԓён вай ӄынвэр гым егтэԓык  нымытвак тыԓгимэйӈыӄытчирэгъэк	
ванэван вай ейвэчу чама ыʼмпэӈу ӄинэԓгытык	
ыкээн ынӄэн тури ынӈин нъэԓтык	
ынпыначгыкымэӈа татԓыгнэн итык ӄэйвэ мытъымпэӈэтыркын	
чама мытмэйӈыейвэчетыркын	
ытръэчым ӄэԓюӄ миӈкри мынынтыгыт нэмыӄэй егтэԓыԓьигыт	
нэмэ ытԓыгын ивкэ гым гэчеврамкэты ӄэнанвэтгыԓьавыркынэтык	
эккэтэ пынԓёнэн миӈкыри ӈотым	
вайынръэмвай  аӈӄагты ачьэӄрамкэты	
кымиӈэ ивнин ынанкэным янот ынанӈэнчьан нэнэны ӄымӈыԓёгын	
этъоӄааӄын пынԓёнэн ынанӈэнчьан нэнэны	
ытԓёным итык вэтгыры гатваԓен ытръэчым ынан ԓёӈымӈыԓёта гэнтыԓин  маӈэнгэчеврамкэты тэгъеӈыркын	
этъоӄааӄын вуԓкытвик ымыԓьо кымиӈыт румэкэвнинэт	
ивнинэт китаӄуным гымнан мыйпыгъан гымнин ынанпэтыэръыӄай вэԓчиин наӄам энанвэтгыԓьавтык	
ытԓыгэ ԓыгэпэтыэръыӄай йымнэн ынкъам ивнинэт ԓыгэным ԓыганԓеӈӄач эръоԓгын ԓыгиӈиԓгыӄэе ӄынкыԓвэтгыткы	
ынӄорыӈ эчги ымыԓьо рэмкын йыԓӄэтгъи кымиӈыт ивнинэт китаӄуным аӈӄачормэты мыныԓӄынмык	
кымиӈыт ымыԓьо вэтгыргыӈ вагъат	
ынкъам аӈӄачормэты ӄытгъэт наӄам нытаӈэргыпйъэԓгытваӄэн	
ынӄорыӈым кымиӈыт ивнинэт гымым вай вайынрэ гэчевнымэты опопы тыԓӄытыркын	
ынкыым ӈаан опопыӈ апаӈъэвкэгты аӄытчеракэгты мытваркын  ачьэӄрамкык	
митъэԓыги гымнин ӈойӈын гээвкы ратваркын эвыр торгынан гым ԓьук	
ԓыгэным ӈан ынпыначгыӄай аӈӄак эԓкыгъи	
эʼми ӈан вуԓӄыгиӈэтгъи	
кымиӈыт рагтыгъат йыԓӄысӄиквъэт	
эргатыкым наԓьоӈӈогъан ачьэӄымкык рээн ӄоԓ ачьэӄ ԓыгиӈиԓгыӄэе ӈойӈынкыԓватыԓьын	
ӄэгԓынангэт кымиӈэ нэԓкыԓын ынӄэн гатԓе	
ынӈатаԓым гакоргавԓенат ытри	
ытръэчым ԓыгэн нивӄинэт рэӄуԓымӈэ ынӈатаԓ ытԓыгыӄэй таӈпаӈъэвӈытогъэ	
ытръэч	
тэԓенъеп аӈӄачормыеквэк ынанармачьо нитӄин айванармачьын	
ытԓён эмэрмэтэ этынво нитӄин ымыԓьорык	
наӄам ынинэт мигчитԓьэт нъытвыԓьэтӄинэт ӄонпыӈ эвынгынникутэ нитӄинэт	
ынаным наӄам киткит тэкичгэ нэнаԓпынрыӄэнат	
ӄутти тэкичгыт виԓю нинэԓгыӄинэт чавчывагты	
ӄолым ынпыначгыӄай эмнуӈкин ытръэч ӈыронӄааԓьын ынкъам ӈирэнэккэԓьын	
ытԓён ӄынвэр аӈӄачормэты яԓгытгъэ айванармачьэты	
ынинэтым кымиӈыт ытръэчтэгын нэмыӄэй нарманымԓыӄэнат йъаратым ынпычьын	
ӄоԓ итгъи ынпыначгыкай ръавоԓьэты ӄытгъи	
айванармачьа ивнин явев	
вынэ тэԓвъэм тэкичгэ мыԓпынрыгыт	
ӈирэӄ итгиԓгытъуԓти йыннинэт ынкъам ынпыначгыӄай рыӄуймэвиривнин ёнэнат ӈирэӄ итгиԓгытъуԓӄэгти ынкэчыку	
ынӄэным аʼмын ӈан рагтыгъэ ынпыначгыӄай	
ӈэвъэн ивнин вайым гэӄэвийгым	
ӈэвъэнэ пынԓёнэн наӄам эʼми	
ынпыначгыӄай ӄуймэвиригъи	
ӈэвъэн ивнин вайым	
ӈэвъэнэ пирининэт ӈирэӄ итгиԓгытъуԓӄэгти	
ԓыгэнэвыр эӄылпэ рыгъевнинэт кымиӈыт ивнинэт вай кыԓьугыткы турыкытԓыгин ӄэвииръыт	
ытԓьата ымыԓьо кымиӈыт авэръыԓпынрынэнат ивнинэт вынэ эӄыԓпэ такэчгыԓпынрыткоԓьын ӄыйъогыткы	
наӄам вэԓерӈан кымиӈыт эԓёԓьынвэпы турыпкитԓьэт	
ԓыгэн турйыԓӄэтыԓьыт	
вачаӄым авэръэпыпԓытконаӈо ръавоԓьэты ӄытгъэт	
пыкиринэӈу ынпычьыкымиӈэ ръэв киткит эвыча гыткак ръысӄыйӈа чывинин	
айванармачьа ԓыгэн нинэгитэӄин ынӄоръым чыгайчыкойпы ыннэнрыԓгэ йытонэн аԓгээкэрэпаԓгын ынкъам ԓыгэнэвыр тэвԓянэн ынӄорыӈ рырыманнэн чыгайыткынык	
ԓыгэнэвыр иръын йыннин ынӈин вакоԓкэвэты нъатчаӄэн	
чит ымы ытԓеӈи иръытвыркын	
ынинэԓьэ ивнин ынан гымнанчиӄай тырапэнрыӈын	
ынинэԓьэ пэнрынэн	
аны коԓё аԓгээкэрэпаԓгыткынык гэтэйкэвԓинэт	
ынраӄым айванармачьын ныгынтэвыԓьэтӄин пирик нэнаԓвавӄэн	
ӄынвэр гаԓятыԓяԓьын эʼннэпы ԓыгэгтыркыпԓынэн ванэван такэгынмыӈэты	
ԓюур ԓевыт риԓгиӄэвнин ытръэч йынрэԓгык ниԓгиӄэтӄин	
вачаӄ панэна нармачьытвэтчатваӄэн	
ӄынвэр пэӄэтэтатгъэ ԓыгэнэвыр въигъи	
ынраӄым айыԓгавыӈогъат тэгинӈэтыԓьу итыԓьыт томгэты	
тумгэ нивынэт ыннатаԓьым вэԓынкыӄунэтури ипэым гыт	
ԓюур ӄун тымын	
эʼткиӈ мурык тавэмэнӈыгыргын	
ԓыгэным ръэв нэтэйвыӈгъэн ымыԓьорыкы	
ӄутынэым чывипыт ярагты имтинин	
ярак райвачыӈ рытриԓнин	
ытԓя ивнин ӈааным ӄэвииръын тырэтын	
ытԓьата пынԓёнэн эʼмиым	
эʼми	
ярак райвачыӈӄач варкын	
ӈытогъэ ымыӈ ытԓыгын	
эвыным нэԓьун коԓё ръэвин чывипыт	
ынӈатаԓым гамайӈыкоргавԓенат	
ынкатагнэпы рэмкын кынмаԓ нъэԓгъи	
ымыԓьо гынникууръыт натайвыӈыӈонат	
ытръэч	
ӄоԓ тэԓенъеп ганымытваԓен гэӈэвъэнэ	
ытриым ытръэч ыннэнкымиӈыԓьыт	
итыкым ытри мыгнымык рээн нытваӄэнат	
ӄутыргин аʼачекымкын амӄынэргатык ниԓюԓьысӄивӄинэт	
ӄонпыӈ нырамлытвэӈӄэнат	
наӄамым ӄутыргин пысӄункымиӈын ӄонпыӈ ытръэч уттынпык ӈаргын ымъыԓёӈэт ноԓытваӄэн	
ымыӈ ынкы оԓытванвык нытъирэткуӄин	
итыкым рэсӄивычьэтэ нитӄин ытръэч нэмэ чоттагнык варэк ӄонпыӈ ноԓытваӄэн	
ыʼвэӄучитэ ӈэвъэн нинивӄин ынраӄ мургин ӄԓявыԓ ытръэч ӄонпыӈ оԓытваркын	
итык наӄам читэвын агыткапаӈъэвкыԓьэн	
ӈэвъэн ночыткоӄэн ӄэԓюӄым миӈкри нитын эʼквырга въэйэвиръыԓьын	
миӈкри ӄун ытԓьата гэтэйкыԓинэт тэӈэмвъэйин иръын ынкъам ӄонагтэ	
ӄымэԓым ынкъам ӄонпыӈ гыткъэвыӈ мачапъарарыӈ ныԓеӄин	
эԓёԓьынвэпы пыкирык ӄутырык аʼачека пэнин тэнӈу ԓынъё въэйиръыԓьын конпыӈ оԓытваԓьын	
ӄуԓинымыкым чекыяа ӄоԓ нытваӄэн ытръэттэгын ныгтиӈӄин нытаӈпэраӄэн таӈвыԓгыӄаӈокэтԓьан турмэйӈэнӈэвысӄэт	
нэмыӄэй инӄэн ӄутыргин ытръэсӄэв ӄувԓиӈээкык уйӈэ нэмыӄэй эйичьэмиттумгыкыԓьин ӄынур въэйиръыԓьын	
ытръэчым ытԓён аръаԓя нымытԓёӄэн ныԓгининъыӄин	
ӄынвэрым ӄоԓ ӄуԓинутэкин аʼачек ӈэвынъюсӄиквъи	
ытрэчым матаԓьыԓӄыԓя ивнин ытръэчым вытку гынан рапэчайвыӈын рачвыӈкы ынкы вытку гынан рэпириӈын гымнин ӈээкык	
ныгтиӈӄин ытръэчым нинъыӄин вытку пэчайва пэрэёԓӄыԓ	
ԓыгэн эмынӈин ымыԓьо нываԓёмӄэнат	
ӄынвэрэвыр рэмкын эмыпкитԓьэну нъэԓгъи аʼачекыт ынкъам эвыр ынпыначгыткот иԓкин ынпыӈэвыткут пэгчиӈытԓепысӄивыԓьыт	
наӄамым ӈэвысӄэтэ тэӈэмыннэнъюну нэнанрачвыӈатӄэнат аʼачекыт	
ымыԓьо ԓыгэн нэнапэчайвыӄэнат пэнин янраӈай ныкавраӄэн	
ӄуттиым еп уʼрэӈэнри тыԓяма ныԓвавыӈӈоӄэнат ныгтырэнъатанӈыӄэнат амрапэчайвыткоӈа ӈэвысӄэтык	
ԓыгэн пэнинэмиԓ ярак пыкэргыргык эчгытвэтэӈэ нъысӄагтыӄэнат	
ӄынвэр эвыр вэԓёмгъат въэйиръыԓьыргин ӄоӈычгъаачеграмкын ипэым ынпыянвыт	
аʼачекыт ынпыянва нивынэт ытԓён рай рэмкын ӈэвысӄэтык тыԓеркын	
тури рэӄыркынитык оԓвытваркынэтык	
наваԓёмын аʼачека ынӈин ваԓьын ӈэвыскэт	
наӄамым ынӈатаԓ коӈычгъаачеграмкын торымчытвэпԓыткоԓьын ынӄэната коԓё ныченрыгчатӄэнат	
чама нивӄинэт ӄынвэр коԓё ӄутырык нэрэпириӈын	
ԓыгэным ӈан рэмкын ченрыгчакватчагъэ ганпыначгыма ынкъам ганпыӈавма таӈымыԓьо аʼачек	
ӄэԓюӄым ытръэч въэйиръыԓьын пэԓятгъэ гэтԓыгэ	
турыпкитԓьэтым мычытвэаʼачекыт ӈэвысӄэтэ нэнанрачвыӈатӄэнат эмыннэнъюну ымыԓьо нэнапэчайвыӄэнат	
ӄынвэрэвыр амӄынэргатык пыкирыткуԓьэтык гамганымыткойпы гэԓгимкэтԓинэт	
ӄынвэрым въэйиръыԓьын нэмыӄэй гакавкэёԓен ярак оԓвытваԓьатык наӄам ымыӈ ԓыгэн ԓёӈвакъотвата ыʼтԓён	
ӄынвэрым ытԓыгын ивнин въэйиръыԓьэ аʼмын вынэ китаӄун эʼптэ гым гэчеватыԓьэты раӈавысӄатынӈаӈыԓьэты ӄинэнԓьэтэтги	
чама нэмыӄэй гым ӄԓявыԓегым ынкъам ӈавысӄэтэты нэмыӄэй тытэгъеӈыркын энмэч ԓыгэн чинит чимгъутэ тивыркын гымнан тырэпириӈын	
ԓыгэнитыкым вай мыткимэвыркын ӈэвысӄэтынӈэԓьымури чама ӄынвэр юрэӄ морыкъаачека нэрэпириӈын	
аԓымы гымнан ӈуткэкинэт ымыԓьо аʼачекыт тытэнгыеӈынэт эʼӄэԓьуԓӄыԓԓьэт	
аԓымы ӄэйвэ эты ытри гамчытвэпчыткоԓенат наӄамым иаʼм ытри айытрыԓьовкыԓьэнат	
ытԓыгэ ивнин ытръэчым коԓё ԓыгэнитык ыʼмпаӈгыргэгыт наӄам ытръэч ынкы роԓытваԓьатыркын ӈаргын ынкъам чама чоттагнык	
въэйиръыԓьын вэнԓыги нъараӄатӄэн эвын ԓыгэн ытԓыгэты рыԓьэтэтийгут нитӄин рачвыӈрамкэты	
ӄынвэрым ытԓыгэ ейвэчу рытчынин	
ӄорагыркэсӄэвъэ	
ытръэчым ыннэн гаканъё ярак рыпкирэннин	
ынӄъом ӈэвъэнэ ивнин опопъым ӄэмынԓьэтэтгын гэчеватыԓьэты	
чама вай ярамэгчератык тыруԓевык юрэӄ ӈэвысӄэтынӈэԓьын	
уʼвэӄучитэ очнэн ԓыгэнитык чамъам рэӈэвысӄэтынӈэгъэ	
чама гымык ԓыгэнитык ыʼмпаӈгыргын	
вэнԓыгиым рэпаԓӄооԓгык орвыткынык вытрыӈ нэкыԓтыгъэн  ӄынурым въиԓьын	
ытԓьата въэйиръыԓьын аʼтав нинэтэнӄитпыӈӄин чама эвын ԓыгэн ӈэвысӄэтынӈэйгут нинэнтыӄин кымиӈын	
чинъюргыԓьын	
ынӈиным ӈан ытԓыгэ рэмгутэннин рэпаԓӄооԓгыткынык	
аʼмыным пыкиргъэт рачвыӈрамкык	
ӄэԓюӄым турыпкитԓьэн найъогъан	
нивӄинэт коԓё мэй ръэнут мэԓвъиԓьын нинэнэмгутэтӄин	
наӄам ӈан рэпаԓӄооԓгыткынык	
нивын оок етти	
ии	
ԓыгэнэвыр нэкыԓгытвыгъэн	
намӈыԓён ръэнут нинэнэмгутэтигыт	
вынэ гымнин кымиӈын  ынӄэн въэйиръыԓьын	
ако вынэ ӄытрыткугыткы	
эʼптэ ныӄамэтвасӄэвын	
ӄэԓюӄым въэйиръыԓьын нэнрывинрыгъэн чоттагнэты гыткъэвкы мачапъарарыӈ ныԓеӄин	
кэтэмым нытурвуԓӄытвичычеӄин эвын рэмкын гапааԓен рачвыӈкы	
ԓюурым въэйиръыԓьынэ ԓьунин тэӈвытку ынӈин гытэӈъяаԓьын таӈпэраԓьын выԓгыӄаӈокэтԓьан агтымайыӈкыԓьэн ӈэвысӄэт	
ынан ӄонпыӈ чычаткына нинэвинвыгитэӄин ӈэвысӄэт	
ӄуттиым аʼачекымкын ӈаргын ныпиӈкучитӄинэт  ӈэвысӄэтин пэчайвыёт рачвыӈкы чымӄымкыным ей арачвыӈкыԓьэнат ынкы рээн нэмыӄэй ныпиӈкучитӄинэт	
танӈыткогты нивӄинэт иик ӄэйвъэм ыԓён въэйиръыԓьын нэмыӄэй пэгчиӈэквъи  рэӈэвысӄэтԓьуӈгъи	
итыкым ытԓён пытӄуйӈэ ратвагъа эӈэвысӄэткэ	
въэйиръыԓьыным рыпэт йыԓӄэтык ныԓвавӄэн аръаԓя ӈэвысӄэт ԓинԓиӈык гэнъэԓԓин эԓкытвама ӄонпыӈ ӄынур нинэгитэӄин	
ӄынвэр рэмкын кыявыӈогъэ еп въэйиръыԓьын эйыԓӄэткэ	
ытръэч гэмэчтъирэԓин	
таӈэргыръомэч нэмэ рэмкын рачвыӈынвэты умэкэтгъи	
нэмэ ԓыгэн рырачвыӈаннэн ӄоԓ мычытвъаачек  въэйиръыԓьыргин энааԓьын коԓё коргъаачек	
ԓюурым вай нэмэ амынан ӈэвысӄэт пыкиргъи рачвынтомгын гаԓгэпэчасӄэвԓен	
наӄам ӈаргын нэмыӄэй нытԓепӄин въэйиръыԓьын оԓытвагты	
ӄынвэр ӄуԓиԓьэтгъи оԓытваԓьын мэй	
мэй	
кита гымраӄ эʼптэгым мырачвыӈгъак	
ынпыначга нататԓыӈгъан аʼмын вынэ ӄоԓвытваркын	
ԓыгэнитык кэмаквыргэгыт	
еп ӈаан нымкыӄинэт четчеӈыркыт	
въэйиръыԓьын аръаԓя эвйитвыкэ гэнъэԓԓин	
нинивӄинэт эвын ԓыгэн тырарачвыӈгъа	
нэмыӄэй ӄԓявыԓегым таӈыннаныӈ	
нэмыӄэй ӈавысӄатэты тытэгъеӈыркын турыгмиԓ	
ӄынвэр иквъэт аʼмын вынэ опопыӈ нынрачвыӈавнэн ӄырым эвын эты нывйитвыгъэн	
ытръэчым ӈэвысӄэт нивӄин	
ԓыгэнитык кэмаквыргын	
ӄэԓюкым ӄонпыӈ тэнӈу ныԓгыӄин вэтчата оԓытваԓьын	
ӄынвэрым ӈэвысӄэтэ рырывинрынин рачвыӈынвэты	
наӄамым мэрынрэӄэй въэйиръыԓьын ныԓеӄин  мачапъарарыӈ гыткъэвкы	
ӄонпыӈ нэнанмараватӄэн ӈэвысӄэтэ тыԓяма нинивӄин ԓыгэнитык гараӈӈытайгыт кэмаквыргэгыт	
въэйиръынэ ытръэч нинивӄин энмэч аʼтав мынԓеркын	
авнамаравка	
эчги ӈан ярак амэчатгъат ӈэвысӄэтэ въэйиръыԓьын упынъыԓинин таӈвытрыӈ рирэннин	
ԓыгэнэвыр ӈэвысӄэт амынан нэмэ каврасӄэквъэ янраӈаеты	
въэйиръыԓьын коԓё анӈэнаԓӄотгъэ	
аны коԓё гэвэԓеркыԓеԓин вэнвыеквэ	
ӄынвэрым въайӄонагтэ въэйиръын рычыпъыткъуръувнинэт	
эʼми янраӈай кавранэн энмэч ӈэвысӄэт уйӈэ	
гакапчачавԓен въэйиръыԓьын ынкъам нивӄин коԓё аʼмын уйнэ эӈэвысӄэткэ тытвагъак	
пытӄыԓымӈэ гэкэвԓин въэйиръыԓьын	
ӄынвэр ԓьунин ӈэвысӄэт  епым ярак чекыяа	
въэйиръыԓьын коԓё ӄитпэквъи	
ӄынурым ԓыгэн нинэӈиԓгытиӈуйвыӄин амйыӄытчота ӈэвысӄэт въэйиръынэ	
ӄынвэрэвыр ӈэвысӄэтэ кытгынтыӄаврыткын ваԓёмнэн эӄыԓпэӄэй	
ынкы тааԓгыԓятгъэ	
эвын гынмыԓкин опынъыԓеё ныпкитчыӄивӄин	
ачгытыԓьын пынԓёнэн ынраӄ мэӈин	
энмэн гынин ӄԓявытԓыӄыԓ въэйиръын	
энмэч вай виин гым мыпкитчыӄивык ярагты	
ӄэԓюӄым нырэӄын ӈэвысӄэт	
ԓыгэнэвыр въэйиръыԓьэ ӈэвысӄэт ԓыгэӄонпэчасӄэвнэн	
ӈэвысӄэтэ ымыӈ винвыт кыԓек нэнаԓвавӄэнат	
ԓюурым ынӄэн ярак ининигъи амынан въэйиръыԓьын	
яракэн пыкэргыргыкэн ӈирэӄ эчгытвэттэ ӄонъысӄагтынэнат	
эвыным нэԓьугъэн въэйиръыԓьын ытръэч въэйымкын ытръэч амъэнныкагыргык гэнъэԓԓин	
пыкитԓьэн эӄыԓпэ вакъогъэ	
амынан ԓьуԓӄыԓ ынӈатаԓ гатаӈпэраԓен	
ӄытԓыгиым ынан ӄонпыӈ пиӈпиӈэ нэнэнаркэԓеӄэн ԓьуԓӄыԓ	
энмэным нивӄинэт коԓё вэчьым тымнэн ӈэвысӄэт	
эʼми вай ининикыԓьин	
ымы ванэван ыʼнынвэтгаватын пыкитльэн	
люур вай ӈэвысӄэт ининигъи итыкым лыгэн ныкытгынтатӄэн ытръэч ярак пыкэргыргыкэн ӈирэӄ эчгытвэттэ лёнъысӄагта рыннинэт	
лыгэнэвыр въэйиръъыльын вакъотвальын кытгынтыйъонэн ынык ӈыраткынык арычгатгъэ гытиӈӈэв	
нэмэ ынпыянвт иквъэт иик вынэ ынраӄым таӈымыԓьо аʼачекыт нырачвыӈынат юрэӄ ӄутти пытӄы нинъыӄинэт	
таӈымыԓьо рачвыӈчагъат	
энмэчьым ымыӈ янраӈайык каврагъат	
уʼрэӈэнри тыԓяма ынкъам ярагты танԓымынӄэн ныянотыԓьатӄэн	
энмэчым ӄутти аʼачекыт нивӄинэт иик вэԓесӄун уйӈэ нэнтыркын въэйиръыԓьын	
эчги ӈан ярак аймавыӈӈогъат въэйиръыԓьын вытку каӈонаӈантогъэ чекамӄонгачаткоӈ нинэнтыӄинэт эвыр янотыԓьыт нэнагаԓяӄэнат ынкэӄэй	
нэмэ амынан пыкитчыӄиквъи въэйиръыԓьын	
миӈкри ымы вай ынантаӈавэръыԓьын чама ӄытԓыги ымыӈ ынангытэӈычьын миӈкри ӄун ымыӈ пиӈпиӈыт ԓьуԓӄыԓкинэт гэгтыткуԓинэт	
ытԓыгын чит нывинвыӈирэсӄивӄин коԓё мэй минкэмиԓ ытԓён ниԓюԓьэтӄин	
аԓымыӈ пэнин ыʼԓёӈэт оԓытваԓьатыԓьын	
конырыӈым ӄутти ныгтыматэватӄэнат въайэръына	
ӄытԓыги вай экык ытԓьата винвэ нинэниԓюԓьэвӄин тэӈэмӄынныкитэ	
эчги рэмкын ныгъевӄин ытԓён нырагтыӄэн ынкъам въайӄонагтэ ынкъам въэйиръын нэнайпыӄэнат ынӄо ӄонпыӈ ноԓӄэн уттынпык нытъирэткуӄин ынкы чама ԓьуԓӄыԓ пиӈпиӈэ нэнаркэԓеӄэн	
ӄымэԓым вай въэйиръыԓьын ӈэвысӄэтынӈэгъи	
матаԓьа ивнин вынэ ӄынрагтатгын гымнин ӈээкык чеӈэт пиригъэн	
эченурым нэмыӄэй пэтԓе морыкагты рагтыткогъа	
въэйиръыԓьын гэтԓыгэ ӈавынрагтатгъат	
ынӈатаԓ ытԓя гагтынкоргаватԓен ынтыёнӈагъэ	
ӄутти ымы рагтыръогъат уйӈэ ваԓьыт айгоонкэнат тэнӈыткуԓьыт	
ытръэч	
энмэн	
ганымытваԓенат ытԓя гэккэтэ	
ытԓя энмэч гэнпэвԓин	
экык ныӄорагынрэтӄэн ԓыгэчавчывагты	
ынӄэн чавчыв ӈыронраԓьын	
ытԓя гэккэтэ ӄонпыӈ мэчуйӈэ этэйӈэткэ ытръэч ӄоԓ нинэнтыӄин чавчывата нэнаӄоранмыӄэнат ынанӄопӄыӄаёота	
ӄаайпы пыкирык ӈинӄэй нивӄин ыммэй	
тыгытъэвык	
ытԓьата ӄэԓюӄ ръэнут ныйыԓнин ытръэч вэривриԓӄын	
мэсӄээӄын вак ытԓя пэԓӄэтгъи	
амынан ӈинӄэй пэԓятгъэ	
пытӄытавэмэнӈыӈогъэ коԓё яраӈы чимиръэтгъи	
ӄынвэр ытԓён ӄаак нъэԓгъи	
рагтыԓьыным чавчывагты тэнӈу ныԓгыӄин нэмэ вай кыкватгыткаԓгын етгъи	
ынӈин ӄонпыӈ нъайӈавыӈӈогъан	
паагъэ ӄэԓюӄ эвиръытвык ԓыгэн итӄыевыԓьыт эвиръыт ыныкувикик ныпъаӄэнат	
ынӄэната гаймычьыԓьа нэтэнынныӈын кыкватгыткы	
ӄынвэр эвыр ӈинӄэй аʼачеко нъэԓгъи эрмэтвигъи инъытвигъи	
ӄэԓюӄым ытԓён пэнин ӈайыткынэты амкытгынта тыттэтыԓьын наӄам наԓгыԓ мынгыткынык нинэнрыӄинэт выквийӈыт	
ӄоԓ итгъэт пынԓятгъат оʼравэтԓьат энмэн чавчывэн варкыт ӈирэӄ ӈээккэт ынкъам ынӄэната ынӈиннымык рэмкын рарачвыӈгъа  рарачвыгӈыт эмӈэвынъюԓьыт	
аʼачек пынԓываԓёмгъэ	
чимгъугъи	
вэчьым эʼптэ гым тъыӈэвынъюсӄивык	
эквэтгъи ейвэԓ ӈэвынъюсӄиквъи	
пыкэрыӈок нымнымык ԓьунинэт ӈирэӄ аʼачекыт тэӈэвиръыԓьыт таӈамъысӄагтата ԓейвыԓьыт	
аʼачекырык намӈыԓёгъан ейвэԓ коԓё нырэӄигыт	
ейвэԓе татԓыгнэнат нэмыӄэй ныӈэвынъюсӄивигым	
аʼмыным аны ԓыгитэнӈу нэтчын ейвэԓ аʼачека танӈыткома чама нупынъыԓисӄычетӄин эвырым ӄоԓ ыʼръэ ныпэӄэттатӄэн	
пытӄытэнӈу нэтчыгъэн ӄэтэвым раӈӈытагъэ	
чермыӈэты ваԓьэгыт	
мэвын нъинъэтэтын	
аʼмын эргатык рачвыӈыӈогъат ынкъам тайкавыӈогъат	
рачвыӈын коԓё нурэӄин	
аʼачекыт коԓё ыʼсӄагтыткота ныԓеӄинэт	
ейвэԓе ръэтымкыӄай нинэԓьуӄин ыʼръэ нъигнэтыԓьэтӄин ныпэӄэтатыԓьатӄэн	
аны кыттанӈо ымыԓьорык ныԓгыӄин	
ярагтыым тыԓик ейвэԓ гагтъэватԓен рыпэт ӄынур ванэван нотасӄыеквэ ныԓегъэн	
ԓыгэным ымгаԓята ымпэԓята инъыԓьыт рыннинэт	
янотгъэ	
ӄутти гаԓганӈэнайпыԓенат ӄэԓюӄым нычимгъуӄинэт эвын ытри ӄырым пэԓяёԓӄыԓтэ чама ытри ынанармачьыт	
ԓыгэнэвыр иквъэт вынэ ынръам мынтэйкэвмык	
тайкавымгогъат	
ӄоԓеаʼачека анӈэнапэнрынэн ейвэԓ	
ейвэԓым нэмэ янор ыʼръыпэӄэтатыӈогъэ	
нэмэ тэнӈу нэтчыгъэн	
нанвэчыёвын пирисӄыченнин ӄоԓ аʼачегчыӈын ӄонайгыпы ынкъам ыннанмынга ринтысӄивнин нотасӄэты	
рэнтыё аʼачекычгын ӄээӄын арычгытвагъэ ынӄо ӄутинэӈу рэсӄиквъи	
этынва чавчывата ейвэԓ ивнин аʼмыным ӈээкык ӄыԓгыгын	
мэчынкы ваԓьэгыт	
ӈэԓвыԓ ынкъам яраӈы нэчвигъэн	
эквэтгъэт мууԓӄытгъэт янра ваӈӈогъат	
кыкватгыткаԓгын  эӈъэԓьейвэԓ тагнымытваӈӈогъэ	
ытръэч	
ваӈӄасӄор  чавчыв	
амынан пэнин ваԓьын таӈамынан	
ныӄааԓьатӄэн амынан	
ӄааԓьатынвык эʼӄэԓьэ ныйъоӄэн	
янор ӄаачыко нынъэԓӄин	
эчги ыныкимтик ымыԓьо эʼӄэԓьыт ныпкирӄинэт нумэкэтӄинэт эчги ныӄэминпыӄинэт ыныкимтик ныӄамэтваӈноӄэнат ӈэԓвыԓ ӄамэтваԓьэты ынкыри нэнакытгынтыпэнрыӄэн ынкы эʼӄэԓьык гроԓмакы нинэнкуԓюмкыԓьэвӄин	
эчги капчачавык эʼӄэԓьин ирвыт нынриԓьыԓьэвӄинэт тэнтисӄуйвык ей эпирикэ ыргынан ӈэԓвыԓ нэнатанвэтгыӈӄэн нинэркээԓьэтӄин нотагты ваӈӄасӄор нинэпириӄин эʼӄэԓьык гроԓмакы нэнавъёнэԓьавкэн ынӄэната нэнанмыткоӄэнат эʼӄэԓьыт	
рыкавраԓьава ваӈкасӄор чама груԓмыԓьэтэ нэнанмыткоӄэнат эʼӄэԓьыт	
тэӈэмынӈин рытэ нинэткуӄинэт ваӈӄасӄорына	
ӄоԓ нитӄиным йынройгык энмыԓыко йынрыткынык ныткивӄин	
ытԓён нытваӄэн ваамйынройгыӈӄач ынкы имыт нытваӄэн	
вусӄымчыкуръук нувинтэтӄин нымэйыӈӄин пэнъёԓгын нэнаяаӄэн	
ынкъам ӈэԓвыԓьык рымагтэпы эʼӄэԓьэ ныԓьуӄин пэнъёԓгын ныйъоӄэн нымгоӄэнат эймэвкы	
ынан чинитвиԓютэ нэнаваԓёмӄэнат ӄуԓиԓьыԓьыт	
иръыӄэй нинэйыръэтӄин тымӈэраӄа ымыым авэръоочга	
ӄаарытрата нинэԓьуԓӄыԓынпыӄин ынӄэн эвиръыӄэй оʼрапэнъёԓгыӈӄачагты нэнанарычгавӄэн мэԓӄэгԓын оʼравэтԓьан нинэтэйкыӄин ӄынур йыԓӄыԓьын наӄам кукэйыръын ынкы нититыԓьэтӄин такэчгыпат	
ытԓёным ӈэԓвыԓьык рымагтэты ныпирӄысӄивӄин ытръэч уккэнчи нинэнрыӄин	
игыткин эʼӄэԓьин пыкэттыԓян нэнайъоӄэн ӄэԓёӄ вусӄымчыку	
эʼкэԓьэ ынӄэн рытрэԓьуԓӄытԓьэн иръыӄэй маравваԓята ԓьуԓӄыԓык ныркыпԓыӄэн ныԓгэйъаркыпԓыӄэн	
кыпԓыма эʼрыкут нивӄинэт	
гиик	
рэӄын ытԓыгэ гивигыт ԓыгэн увэма ӄыйыԓӄыԓьэтыркын гайӄытаӈрыԓтэԓя гайӄытаӈарычга	
кыпԓыпԓыткок нынчичьэтӄин ӄытԓыги ӄорэн рытраԓгын	
эʼрыкут ӈан нивӄинэт	
како кытԓыги ӄырымэн оʼравэтԓьан	
ӄээӄын ынӈин ныюптэӈэвыԓтэтӄинэт ныкэмчичетӄинэт	
гыттэпычьу итыԓьын нивӄин гок вынэ мынӄамэтвамык	
рэӄуԓым мыттаӈэнэвнагъан	
ныӄэминпыӄинэт	
ваӈӄасӄорына гайӄыӄоԓема нэнапэнрыӄэн ӈэԓвыԓ аʼӄаԓьыӈӄачагты уккэнчи гэйӄынвыргыргыԓьэвэ гэйӄивыԓьэтэ	
гээй йъапэнра йъапэнра	
эʼӄэԓьыт йынройгыӈӄачагты ныгынтэвръуӄинэт ирвыт ныпэчаткоӄэнат	
ӈэԓвыԓьэ нупынъыԓийвыӄинэт йынройгыткынгыпы чама ытри чинит нэрэтыткуӄинэт энмэпы	
эчги эʼми ӄуԓиӄуԓ нынъэԓӄин ӈэԓвыԓ нэнанпаавӄэн ынкы камԓеԓы кээчьивык	
йыӄӄайъым ытԓён нымгоӄэн ӄамэтвак	
нэргыръоӄэным нинэгитэсӄивӄин камԓеԓынйынройгын	
ынкы эʼӈыткынык камԓеԓы эʼӄэԓьыт гараквачаръоԓенат ӄутти ԓюнтэӈвъитэ ӄутти наӄам гэвъиткуԓинэт	
эвъикэ этъянвыт нэнатаӈынмыӄэнат ымыԓьо	
энмэн ӄоԓ гитԓинэт ӈирэргэри гаӄааԓьатԓенат	
нэмэ ӄоԓ нэнтынэт эʼӄэԓьэ намгонат рытымԓятык рэймэвык	
ӈирэӄ ӄаат нанмынат ыргынан чинит	
рораттэ напатынат	
напатыпԓытконат ваӈӄасӄорына тумгытум ивнин ынӈин энэԓюкэ мынтитӄэтчитынэт рорат ымыԓьэты ԓыгэн ынӈин	
митъэԓыги микынэ раԓвавӈынэн титӄэтык ӈанӄэн наранмыӈын	
ӄэгԓын ӄутынин ӄымэк ԓывавнэн титӄэтык	
мэткиит ӄынвэр титӄэннин	
ивнин гик итыкэвын ытръэч наратӄатгыт вэчьым эвытԓым нарагтыԓпэквыт	
эймэквъэт эʼӄэԓьыт эмэԓкэ оԓвынвык тыԓегъэт	
ԓюур тиӈурэ тэнмавыӈӈогъат эʼӄэԓьыт	
ваӈӄасӄорына тумгытум ивнин гок опопы ӄоныры янот гыт ыʼныпԓыткугыт	
ԓыгэн ырыткочетымгогъат	
гако итыкэвын ӈыроӄ ыʼттъооԓпэнрыԓьыт ымыԓьо тымнэнат	
ытԓёным гэмэчынпыткэвԓин миӈкы мынгык тымкычьык	
тумгиинэ ваӈӄаскорына ивнин гок аԓва ӄыԓеги гымръам мыпэнрыгъан	
ԓыгэным ӈыроӄ мъэмит нинэӄуннинтыӄинэт	
эвыр ыннэнмъэмитэ ӈирэют нэнанмыӄэнат	
ынанэвтыԓмъамэта ыʼттъооԓкэн нэнанмыӄэн ӄутырыкым ӈыраёт мытԓынъёт	
нинэткуӄинэт ынръа ырыткутэ ымыԓьо	
нэмыӄэй аʼӄанраӄавыӈ ваԓьын ваӈӄасӄор ӄынур ӄунԓеԓю	
ымыԓьо маравык мэчынкы ныяакэн ырыт пойгын ваӈӄасӄорӄааӈы	
ынкъам ымы ԓьэԓеӈкы ӄэтаймак нэнаяаӄэн эʼӄэԓьык инэткук	
ӄэтаймак ынръам нинэӈиԓгынпыӄин мачвэйпы чама иʼннык нинэкыԓтыӄин нинэтэйкыӄин еӈӄиеӄ таӈынры кэгынмэ кэгынмиԓгын	
эʼкэԓьэ пойга ныпэнрыӄэн ынан ынӄэн ӄэтаймак нэнавъёнэԓёӄэн нэмыӄэй ныпэнрыткоӄэн аʼӄаԓьэты	
амынӄэната нинэткуӄин эʼӄэԓьын	
еп пойгын агтока нинэткуӄинэт эʼӄэԓьыт	
нэмэ пойга ынръам нымаравӄэн аʼкаԓьэты ԓыгэн игытӄэй нинэткуӄинэт	
ытръэч	
ӄунԓеԓюн ытԓыгын гэӈэквъиԓин еп уйӈэ ӄунԓеԓю вама	
ытръэч ыннэн ӈээкык нытваӄэн энмэн кытгы	
чама ныԓгыӄин ԓяйвыткокытгано (гэнутэкэмԓитԓин аʼӄаԓьэпы гынтэвкы)	
ымыым ныԓгыӄин томгавкытгано	
ытԓыгын ивнин кытгана аʼмын коракэгты ӄыӈэвынъюсӄикви	
ытԓыгэ ивнин чамъам эвын ынпыначгэгым	
ӄырым эвын чамъам мыӈэвынъюгъэк	
нинивӄин мэчынкы	
ԓыгэн эмытъэт ӄыԓӄытги	
ӈэнку варкын ейвэԓӄэй  ӈэвысӄэтӄэй	
ынӄэн ӄыматагын	
нинивӄин ытԓыгэ ӄырым эвын	
ынпыначгэгым	
опопы ратан	
ӄынвэр ӈээккэтэ ивнин аны ӄыйъогын аныӄун ӄыматагын титэ ӄунԓеԓюӄэй ныгтонэн	
ӄынвэр ваԓёмгъэ ытԓыгын	
эквэтгъи ӈавынъёсӄэвэты	
ынпыначгыӄайым пыкэрыӈок уттимтигъи	
коԓё нымкъэв ԓывавтагнэты	
пыкэрынво ԓыгнин кэтэмъейвэԓӈэвысӄэтӄэйин ваны	
наӄам этын чинит нэмыӄэй мыгӈээккэԓьын	
уттимтинвиривыԓьын ӈытонэн эмэԓкэ ынпыначгытомга	
ивнин коԓё коԓё	
оккой	
ынръам рэӄыгъи	
ивнин ӈэвынъюсӄивыԓьигым	
ивнин эк вынэ эпԓеэнъым ӄыԓьугынэт ӄыгитэгынэт ӈэвысӄэтти гымнин	
(инӄун ӈээккэт)	
рэсӄивгъэт	
вакъогъэым ивнин этын вайыӈӄэным тырэӈэвынъюӈын тыраматаӈыркын	
ейвэԓӈэвысӄэтӄэй ԓыгэным эʼткиым мымԓытӄыԓьу ымы эʼӄэвиръыԓьын	
ԓыгэным нъаӄапэраӄэн	
ивнин этынва ӄырым эвын ӈаанӄэн раӄыԓӄыԓ	
гымнин ӈээккэт ӄыгитэгынэт	
ивнин эʼквырга ԓыгэн вайыӈӄэн тырэпириӈын	
тэвмэтэвнин ивык	
ӄырым эвын ӈан эʼтки ейвэԓӄэй	
тэӈычьын ӄыматагын	
ԓыгэн нивӄин эʼквырга ԓыгэн вайыӈӄэн тыраматаӈын	
ӄынвэр ивнин этынва гиик вынэ ԓыгэным	
ӈэвъэн ивнин ӄытантэнмыӈгын ӄытаӈкытгэмӈытогын ымъым эԓвэԓьинэт эвиръыт ӄыныйпыӈатгынат	
нэпԓыткугъэн	
рытэнмавыпԓыткок нивын гик вынэ ӄырагтытык ӄырым ӄыӈэвынъюги	
рырагтаннэн	
ынӄоым пэтԓе нанӄатгъэ	
ӄунԓеԓю нынӈэӄин	
ынӄо ӄунԓеԓю йытонэн эвын ԓяԓёԓгын вэԓӄыԓык нытваӄэн	
ытԓыгын ивнин ӈээккэтэ энмэч ӄунԓеԓюӄэй гагтоԓен	
мэйӈэтгъи ӄунԓеԓю ԓыгэным ниԓгын аммаравыԓьын аʼӄанымчавыӈ ваԓьын	
мэйӈэтгъиым	
эʼӄэԓьэ найъонат	
эвын ытԓыгын гэвъиԓин ынин тэԓенъеп	
ынраӄым ӄунԓеԓю гэгынтэвԓин чейвэ	
эʼӄэԓьэ гакытгынтыйъоԓен	
турынэймэвык гапойгытагрыԓен	
ганмыԓен	
ӈэнку въичыку ытԓыгык кытгынтыпкэрэ	
ивнин ытԓыгын како танӈычгын тыкытгынтыпэчасӄэвын	
ытԓыгэ ивнин ии ынӄэным нанмыгыт	
ынӄэн въигъи гымыкы етгъи нанмыгыт ынӄэн	
ытԓыгын ивнин аʼа	
ытԓыгэ ивнин ии гымыкы ынӄэн етгъи ынӄэн въигъи гымо тэԓенъеп гэвъийгым	
ытԓыгын ивнин агаа унмыӈаным аʼмын	
ԓыгиӄымэгԓюут миӈкри митыркын	
ытԓыгэ ивнин ээ итыкым аԓгэӄыԓматка ӄэтэръычгын ынӄэн нъыйпыгъан ынӄъом йыӄӄайъым нъырайъоӈгъан	
ивнин ытԓыгын вынэ ԓыгэн танԓёӈӄыԓмата ӄэтэръычгын энмэч мыйпыгъан	
(ӄытԓыги ынин увик гэӄитыԓин)	
ԓюур ынӄэн эюгъи	
ӈыроча гивигъи атчытвак рэмэԓевӈык	
мэԓеквъиым иԓюԓыԓьэтгъи	
эчги ԓыгэмԓытвэгъэ ԓыгэрмэквъи ӄырирнин ынин тымыткоԓьын кытооркэн	
танӈыт ымыԓьо нинивӄинэт евев торыкы ԓюнъетэ эʼми ӈанкэн тымыткоԓьын	
ӄунԓеԓюйгым чит гэнанмыԓен	
энмэч ӄинэтэӈынйиивэтгытык	
нивын рай найъогыт	
гакоргавԓен ӈанӄэн гивԓин йъээк ԓыгэным игыр мытаӈынмыгъан	
вэԓынкыӄун етгъи	
эвыӈан гэюԓин	
аʼмыным ԓьувыԓгыгъэт	
пойга мараквъат	
пойга маравма ӄунԓеԓюнэ нинивӄин ӄээӄынуӄэй гиԓиву ӄинэԓгыги	
ӄынвэр ивнин вайым тынмыркынэгыт	
ынӄо миӈкри итгъи ӄунԓеԓю риӈэгъи	
иʼннык кыпԓынэн пойга	
ԓевыт чывинин	
ԓевыт янра иргъи	
пԓыткугъи	
ынръам вай эʼӄэԓьэ гиԓиву нэтчыгъэн ранмынъюук намгогъан	
эʼквырга ӄырым эвын  нымԓыӄэн	
ӄынвэр нэтэвмэтэвын	
ӄэԓьо ԓыгэн нинэткуӄинэт эʼӄэԓьыт нэнанмыткоӄэнат	
ӄынвэр нырагтыӄэн ытԓён	
ӄэйвэым нымкыргэри этԓы амынан	
ынин кытгы  нутэкэмԓиԓ гэгмиӈэтыԓьэтԓин миӈкы ныпкирӄин ынкы ныгмиӈэтӄин	
наӄам эмгынтэвыԓьын эʼӄэԓьэ йъок эвыр  ныгынтэвӄин	
йытооттэ ԓыгэн нэнапэԓяӄэнат кымиӈыт	
ынкъам пыкэрынвык ԓыгэн нинивӄинэт ымыԓьо	
ӄырым эвын ӄынымчеквыткы ӄунԓеԓюӄэй ӄэԓьо ниԓгын  аммаравыԓьын ԓыгэным анӈэнаԓьын	
ынкы наӄам ӄунԓеԓю ныйъоӄэн эʼӄэԓьэ	
ԓыгэным ынкы нинэткуӄинэт	
ынин ытԓеӈи ръэйипгэватӄыԓьын экык кытгэнин пэнин ярак пэԓятыԓьын вынвэ ныԓгэнымԓыӄэн	
ӄуԓиным ынээԓьын ивнин ӄыттэтгытык ӈаеты айвэ еп гэԓьуԓинэт эʼӄэԓьыт  ивнин ытԓенъютэ ӄунԓеԓю	
 гымо аʼӄаԓьыръэтыԓӄэты мыԓӄытык	
ӄутти пычгэтагты ӈаеты тыттэтгъэт	
ӈэнку амэчы ныпэрӄытваӄэнат ӈайыткынык	
ӄунԓеԓюн ытԓеӈи ръэйипгэв ӈанӄэн аʼӄаԓьыръэтыԓӄэты гэԓӄытԓин	
ынкъам ивтыԓин ымыԓьэты гъыԓпэӈкэтԓин  ынӄэн ръэйипгэвын ваны	
янор ынээԓьыт ивнинэт	
митъэԓыги кэтэмӈэнку тыратваркын	
тымынво	
пытԓьаԓьока нинэнтыӄинэт ръэйипгэвынэ эʼӄэԓьыт	
ынээԓьыт янот ивнинэт	
митъэԓыги нарапэнрыгым наранаӈъачавыӈӈогым гыргоԓягты тырэчгэтатыӈо эвыр ынкы ӄыкытгынтытагратгытык ӄэнапэнрытык	
эчги эʼӄэԓьыт ԓыгэймэквъэт ынкы йъэԓыги ԓыӈкымԓячыкогты эрэтгъи  ӈанӄэн риӈэгъи эвтыԓягты	
эʼми ныпкирӄин ыныкы нэнамгоӄэн ранмыӈкы пойга	
эʼквырга ԓёӈынма нинэнтыӄинэт эʼӄэԓьыт	
эчги таӈымыԓьо пыкэтчагъат гыргоԓягты ныриӈэсӄычетыԓьэтӄин ӄэԓьо ныԓгэранмыӈӄэн ыннэн оʼравэтԓьан ныԓгинымӄынԓеӈу	
ԓыӈкымԓячыкон ӄынур ёрыткон гэтчыԓин	
эвыр ынӄэн гыргоԓягты рэӈаткоӈной ръэйипгэв ӄунԓеԓюнти кытгынтытагратгъат	
эмэԓкэ туръурэвык ԓыӈкык ачгыта вэтчагъат ӄуԓиԓьэтгъэт воок	
ӄутти ӈэнри тыԓигъэт эʼӄэԓьыт ӄонԓяԓёрыкы пэнрыткогъат	
йыӄӄайъым моонэнат тымыткок ръэйипгэвынэ	
ӄунԓеԓюрык ымы эвыт намгонат тымыткойвык эʼӄэԓьыт	
нэткунэтым рагтыгъат	
ынкъам нэмэ ӄэйыӄын вак нэԓьунэт эʼӄэԓьыт энарэрыԓьыт	
нэмэ ӄунԓеԓюнэ ытԓеӈи ивнин эʼӄэԓьыт ӈотыӈӄо нэмэ ӄутти тыԓеркыт	
гыто ӈэнри ӄыръэтэнэвнасӄэӄвэ	
эмэԓкэ эʼӄэԓьыт нъыԓеркынэт эвтыԓьеквэ йынрыткынык нъытвэтчагъан ръэйипгэв	
ръэтыԓӄыԓеты гэнӈивыԓин ынээԓьэ	
ынанмыԓычьа эʼӄэԓьэ эчги ԓьунин вакъотваԓьын ръэйипгэв ӈоонэнӄач кавранэн амранмыӈа яаԓеӈӄачайпы	
эчги ԓыгинэймэвнин эʼӄэԓьын ԓьунин	
ԓьуниным пойгын пирининым ӄутгъи	
ынээԓьыт ӈайгыпы нывинвыԓԓепӄинэт	
ӄутгиым пойгын рыԓьуӈэннин аʼӄаԓьэты иӈӄун тиӈурэ авнамаравка нитынэт  ампойга	
рыԓьуӈэтыпԓыткук пойгын эʼӄэԓьэ пэнрынэн	
ынкъам ръэйипгэв ԓыгэн нэмэ эвычагты эрэтгъи иӈӄун йыркыӄэыʼԓьянвэты	
ынкы пойга нымаравӄэнат	
ӄынвэр пыкэтԓьатчагъат эвтыԓяйпы эʼӄэԓьыт	
ӄунԓеԓюнтиым кытгынтытагратгъат ынкъам йынрыткынык вэтчагъат	
нэмэ иквъэт воок	
нэмэ ӄутти ырыкы тыԓигъэт	
эвыр ръэйипгэв гагрыноӈавԓен ӈэнку моонэнат йыӄӄайъым тымыткоӈӈонэнат эʼӄэԓьыт	
ӄунԓеԓюрык нэмыӄэй ӄутти нынмыткоӄэнат таӈампойга	
нэткунэт ымыԓьо	
рагтыгъат ынӄо	
ӄунԓеԓю ръэйипгэв эӈэӈыԓьын уӄӄэмӄэй пикытъым  йичьэмитйыръыт	
ыргин тумгыт ӄакачетгын иʼрэпиӄытъым пойгыԓьыӄай тиуйгын	
ынӄэн ымыԓьэты ӄунԓеԓюнин мараврат	
ӄынвэт эʼӄэԓьыт танӈыт тумгэквъэт ырыкы мараквыргын нанпаавын	
оʼԓяԓёӄынтэ мэчичьу ырык чымче аноԓьатгъат	
этԓы ӄунԓеԓюрык рээн ԓыгэн ырыгтумгык ӄача	
оʼԓяԓёӄын аʼачек энмэн моԓԓынто	
ӄааԓьатынвыкым эԓек ыʼръунтэтгъи моԓԓынто	
иквъи томгырыкы энмэн наранмыткомык ӄунԓеԓюрык тумгэ	
гивԓин нивӄинэт	
рэӄыркыт танӈыӄагтэ чымче рэӈынӄэювыркыт ӄымэгԓюур мытранмыткоӈынат	
ыʼръунтэтгъи	
тумгыт иквъэт аʼмын миӈкри мынинмык	
миӈкри мынъынтынэт	
иквъэт вэчьым пытԓяӄ мынъивынэт	
мургин ӄаат ӄутти мынйыԓтык кырвэчкаӈынвыт въаваӄыт	
пытԓяӄ мынъынӄаараԓьоӈавынат амъянратко	
ӄоԓ нъыԓӄытын ӈэнриԓы нъивнинэт	
ӄырэмкичитык	
игыр эмчымче мыныткивмык	
ӄутти эʼрыкут ваԓёмгъат эмчымче киквъэт	
эргатыкым инъэ нанрагтатынат ӈэԓвыԓьыт эмчымче	
ӈанӄаараԓьоӈатынат	
нивынэт чинит ӄыԓьугыткы миӈкри ваԓьыт тэгъену ԓыӈыркыниткы ытръэч мытрэныгйивэтыркынитык мытривыркынитык ытръэч	
ӈоот гымнин ӈоот гымнин эʼми ипэ тэгъеӈу рэԓгыӈын	
эмыннэнъюну нэтчынэт рэмкичиԓьыт амъянратко ӄаараԓьоӈыԓьыт	
ӄаараԓьоӈыӈогъат	
ӄытԓыги нанмынат рыӄаараԓьоӈавъёт навэнвынмынат	
моԓԓынто гэтинэнъэӄэнԓин	
нанмыткопԓытконатым яаԓегты яраӈӄачагты имтиԓӄытгъэт	
ярак пыкиринэӈу яԓгытымгогъат гынтэквъэт ырыгнотагты	
нымнымэ ӄонпы нымӈыԓёӄэнат яԓгыттыԓяԓьыт аԓямачы ныръэтури аԓямачы миӈкри ныԓетури	
ынкъам ӄутынэ ԓыгэн нинэвинвивӄинэт ынӄэн моԓԓынто гэтинэнъэӄэнԓин ныгынтэвтыԓемури	
ырыгнутэк танӈынотак пыкирык этъорымагтэты ӄээӄын гэгынтэвԓинэт	
энмэн танӈынотагты гэԓӄытԓинэт	
ӈэнку гэԓьэԓенръуԓинэт	
вынэ ынкъам ӄунԓеԓюрык нэнарэрынат ԓьэԓеӈкы	
гэкэӈэ	
нытымӈэвыԓьатӄэнат ныйъотыԓяӄэнат чамаым эйгуԓеткыԓьин нутэнут	
ӄынвэр ӄунԓеԓюнэ ивнин уӄӄэмӄэй гик аʼмын наӄам рэӄэӈэӈыԓьын мытыгйипыркын	
вэԓер нъырэчинъюргэвӈыркын	
гивԓин уӄӄэмӄэй гик вынэ ӄытамӈэнвынтык	
пъэйӈэӄин	
ӄынвэр риӈэгъи пойгъэӈыткынэты уӄӄэмӄэй	
ынкы вакъогъэ пойгъэӈыткынык	
гик ытръэч кывэмык (ынӄэн ӈэгны) мэԓётаԓгын эʼмпыквотытваркын эԓгымэԓётаԓгын рымӈэвъёԓӄыԓ	
пԓыткома ытръэч ивнинэт ынкэгйит инэнԓьуӈэтгъи ыʼттъооԓягты	
ивнин ӄунԓеԓюнэ гэк вынэ мынэквэтыркын	
эквэтгъэт кывамэты	
кывэм (ӈэгны) наԓгэрайъоӈын	
кывэмык пыкиргъэт ынкыри ӈайгэӈэты	
вэтга ӄунԓеԓюнти тыттэтгъэт кывамэты	
ӈайыткынык ԓюур найъогъан умӄы  ынкы ӈайыткынык нытваӄэн	
нанмыгъан	
орвэты нэнԓьэтэтын ымыԓьэты умӄы	
рыпкирэтык вэтга тамӈэнвыӈгъат	
нэмэ уӄӄэмӄэй мыӈигъи	
ивнинэт эгэгэгэй	
ытръэч вай кынэԓгыԓӄык ӄунӄыԓи (ӄунэкык вайкынаԓьэн) мытынъэйӈэвыркын тоттыӈаӄэргавкы пиӄытъымынэ эʼрапэнрыркынэн	
мыӈипԓыткугъэт эквэтгъэт	
оʼтчой тыԓеԓьэтгъэт  нурэӄин тыԓян	
ӄынвэр ӈэнку пыкиргъэт	
ӄэгԓынангэт тоттыӈаӄэргавык пыкиргъэт	
тэгмэчынкы ӄунэкык вайкынаԓьэн эричиткэ эʼчесӄиквъи	
пиӄытъымынэ эʼрапэнрынэн раԓкогты гынтэвыԓьын тэвмэчынкы ӄооԓга инэгнинтынин	
ӄооԓгын нанӄык тэвмэчынкы гирԓин тытԓыкагыргык кэӈэтыԓьын кынъунин	
эвын ыныгпэччесӄык гэнирэтԓин ӄооԓгын ӄаайпы ваԓьын нинэнрыӄин	
ԓыгэным эвыр оммачайпынэн	
ӄунԓеԓюнти пыкиргъэт	
ӄунԓеԓюнэ пиринин апаӄатԓынэн	
нинэнрыӄин ваԓы ԓинԓиӈыгйит ынкъам нинивӄин вайым тынмыркынэгыт эвыр эӄуԓиԓьыръукэ риты ытԓыгын эвыр итык ивкэ рэнтыӈын	
рыттэԓьё ӄоԓеԓьыръочгатгэ	
ытԓя ынин кытгынтынтогъэ	
ивнин ӄунԓеԓюнэ вайым тургин кымиӈын мытынмыркын	
ытԓя рэсӄиквъи	
уʼвэӄуч ивнин кымиӈын нанмыркын	
ытԓыгын ӈытогъэ	
ивнинэт аʼмын тэӈытръэчкин гымнин кымиӈын ӄытриԓгыткы ынӈэ анмыка	
ӄунԓеԓюнэ нинивӄинэт вытку эвыт оʼԓяԓёӄынтэ ратвыӈыткы мытрэтриԓӈын	
эвыр атвыкаым мытранмыӈын	
ӄоԓ нивӄин каако тэӈытръэч кымиӈын ӄэйвэ ӄытриԓгыткы	
ӄунԓеԓюнэ ивнин гок ԓёӈытва рытыркын вайым тытынпыркын	
гэк вынэ опопъым мытвыгъан	
эченур ынӈэ ивкэ	
ынан тывнэн	
ӄунԓеԓюнэ ивнин ратаӈытвыӈын ыныкит мытрайъоӈынат ымыԓьо мытранмыткоӈынат	
моонэн тывкы ныкваткоӄэн	
ӄунԓеԓюнэ нинивӄин ԓыгэн ӄыгтытвыркын ынӈэ ыʼръунтэткэ	
тывымгонэн	
ивнинэт гако аʼмыным танӈынотагты гэԓӄытԓинэт	
ԓыгитэӈыннэн тыттатын ӈэнриԓы	
митъэԓыги гимԓыттъыԓин ганӄойвэнтовыԓьатԓен	
нэтриԓын аʼачек	
мэчичьу ынкы омаквъат рэсӄиквъэт	
эмэԓкэ ӄынур чаёткома этъо таӈытвытконэн таӈымӈыԓтэԓыткогъэ вайкынаԓьын	
эквэтгъи ӄунԓеԓюн рэмкын	
пыкиргъэт ӈэнри	
найъогъан тэкэмыннэн тыттатын гимԓыттъивыԓин ынръа	
коԓё ԓыгэным никвыӄин	
ӈэнкугиӈкы пикытъымын эԓгарвэнӄор чигԓиԓгэннин наӄам майӈыԓьэӈыргыԓьын	
чигԓенкэмԓиԓԓьэвнин	
чигԓенкэмԓиԓԓьэвыпԓыткунин эʼӈгыргэпы иԓгэннин	
нымкыӄин ӈиԓгын нэнйыԓгэтын	
рэквэтэвнин эчгэтты рымъэйӈэнин ӄооԓгын пиринин рыгыргоԓявнэн ивнин	
гочч	
эԓгарвэнӄаайӈын эчгэтты иʼрэԓӄытгъи эʼӈгыргыкаӈонаӈаткогъэ эчгэтты	
тинтин эмнымэйӈъэв нинэнинтыткуӄин эвтыԓягты чайкойӈымэԓ мэйӈэԓьу	
тыттэтгъи ынкэӄэтгъиым оʼраӈанӄо рыягнавкы вэтчагъэ	
тыттэтгъи ӄоԓ оʼравэтԓьан ӈэԓгэпы	
ынӄо таӈымыԓьо тыттэтръугъэт нэԓгыеквэ	
ымыԓьо тыттэтгъэт эԓгарвэнӄор ӈэнку нанмыгъан	
эквэтгъэт	
найъон оʼԓяԓёӄ	
ныкитэ пыкиргъэт ӈэԓвыԓьык	
нэнарэрӄэн рыюԓьын	
ныԓвавӄэн ԓьук	
ӄынвэр ваӈэйпыӈӈогъат ӄунԓеԓюнти рыюԓьын энарэрма нивӄинэт моԓԓынтой	
ӄоԓ ԓюур	
вогой вогой вогой	
моԓԓынто нивӄин	
найъогъан нивын миӈкы яраӈы мыныԓӄынмык ярагты	
ярак уʼрэквъэт еп ыяа нэԓьунэт ярат	
моԓԓынто найыкыргыкыԓтыгъан инӄун еп ыяа эвнэӄуԓиԓьэткэ нитын	
пыкиргъэтым нэкыԓтыгъэн моԓԓынто	
ӈаргын орвык напэԓян	
рэсӄиквъэт	
ӄунԓеԓюнти ымыԓьо	
тоттыԓԓывыргыргыръок чотгэӈгыпы ваԓяйӈын йытонэн оʼԓяԓёӄына	
ԓыгэн эвыр вэтга уткучитгъи ваԓяйӈа	
ӄоԓ оʼравэтԓьан ԓыгэн эвыр чывинин	
ӄутынэ ӄунԓеԓюнэ тумгэ ивнин гок аныӈан	
ӄоԓ энмэч тымнэн	
уӄӄэмӄэйынэ ивнинэт гэк вынэ ӄыпиригыткы эченур ынӈэ анмыка	
нэпиригъэн оʼԓяԓёӄ ӄунԓеԓюрык	
нэнпирӄыгъэным нырыттэԓӄэн	
чывэоʼравэтԓьан уӄӄэмӄэйынэ чаакаегты рытриԓнин	
ынкъам эмэԓкэ уӄӄэмӄэйынэ ягыӈӄачайпы чичиккэннин	
ԓюур ԓыгэн аԓымы чит чывипыт ӄотымгогъэ	
ԓюур эвыӈӈогъэ ӄоттыԓяма	
гоккой гоккой	
уӄӄэмӄэйынэ ивнин ягов мэрынрэ	
вэнԓыги нивӄин	
гоккой гоккой	
уӄӄэмӄэйынэ кыпԓынэн ынӈин ивыԓьэтыԓьэтыԓьын	
ԓюур ӄоԓ иквъи го	
мэркычгыргын эʼми оʼԓяԓёӄ	
оʼԓяԓёӄын ӈэвъэн таӈӄонпы нивӄин	
оʼԓяԓёӄ нанмыркын	
гынмыԓкин тымъё оʼравэтԓьан ӄунԓеԓюнэ ивнинвай ӈоот мытрыттэԓыркын	
ӄынмыгын вай	
ԓыгэн эвыр кыпԓынэн иʼннык ваԓячга	
тымнэн	
ымыԓьо нанмынат ымы ӈэвыскэтти	
ӈытогъат ракватынвэты	
нэтрыгъэн моԓԓынто	
мынгыт яаԓейпы нэкыԓтынэт	
ӄаагтатыԓьо нэԓгыгъэн ынӈин мынгыкыԓтэты тангагԓыӈычьата	
ыʼръунтэтыԓьын ыʼмӈычвыно ԓыӈкы ынӈин нынтыӄин тинэнъэӄэӈыԓьын	
ынръам айвэкэн ӈэнри тыԓямакэн	
вайкынаԓьын	
ӈэнри пыкиргъэт	
ӈэнку ԓыгэгтыӄаанматгъат наԓгэгтыӄаанмыгъан ынпыначгын ӄунэккэԓьын	
ӈанӄэн нэмэ нэнэквэтэвын моԓԓынто ырыграӈӄачагты	
моԓԓынто гаӈаԓвыԓьыма нынрагтатӄэн	
ӄэԓюӄым ыʼмӈычвыно ныԓгыӄин тинэнъэӄэӈыԓьын нынтэрмэчьыӈэвӄин	
миӈкри иаʼм гъыръунтэтԓин	
тымӈэтваԓьыт оʼравэтԓьат рынмыӈаннэнат	
ӄынвэр пыкиргъэт ярагты	
пыкирыкым нанмыгъан моԓԓынто	
ынӈин ӄынвэр нымытваӈӈогъат амаравка	
ӄонпы паагъэ мараквыргын	
кытги ӄунԓеԓюн чакыгэт эʼмитԓёнайгыт ытԓыгигыт	
аʼрэԓпыӈо аʼӄаԓьэпы ныгынтэвӄин чейвэ гэӈээккэтэ ӈэргэрык	
ныкитэ вусӄымчыку энмык кувԓыткугъи кэмчичетгъи	
гыткамԓягъэ	
ԓьуԓгэннин кэмчичетыԓьын ӈээккэтэ ытԓыгын	
ытԓён нытэӈъэв эвтыԓягты пиӈкугъи	
ивтыԓык турирык ытԓыгын эʼйӈэвнин ивнин эʼмитԓёнайгыт ытԓыгигыт	
ивнин ытԓыгэ ӈотӄэнайгым итыкэвын	
ытръэч этъым тыгыткамԓягъак	
ӈээккэтэ ивнин йыӄӄэйым мынрэӄэквыт миӈкри мынтыгыт	
ытԓыгэ ивнин евев опопы ӈутку ӄэнанмыгэ	
наӄам тырэтэвиминӈэты гынык ԓыги ԓыӈӄэвигым	
эвыр рэнанмыым ринэпԓыткугъэ румкэвкыым коракэгты ӄынымпэнрыгэ	
ӈэнку ыʼннатчыӈатгыт ротванвыгъет ыʼннутэргыгыт	
эвыр ӄонԓяԓёрыкы ынӈэ авнатвыка ыʼнынтыркынигыт	
эвыр ӈэнку нараматаӈыркынэгыт ынӈэ эʼнӄэткэ ыʼнматаркынэгыт	
ытԓыгын тымнэн румкэвнин	
коракэгты эквэтгъи	
ӈэнку пыкиргъи	
ивнинэт гымо торыкагты тыгынтэвык гымнин ытԓыгын гынтавтыԓяма гыткамԓягъэ	
инэтэннинъэйвыгъи ынан	
инэнинъэйвыпԓыткугъи иниквъи	
ӈутку ӄэнанмыгэ	
ынкъам чама иниквъи	
ӈэнку рэпкиры ротванвыгъет ыʼннутэргыгыт ыʼныргыткун нутэсӄын ыʼнтэйкын атчытванвыԓӄыԓ	
ынкъам чама ымыӈ иниквъи	
ӄонԓяԓёрыкы ынӈэ атвыка ыʼнынтыркынигыт	
ынкъам ымы иниквъи	
ӈэнку раматаӈык ынӈэ эʼнӄэткэ	
ԓымаԓяквъат коракыԓьыт	
ротванвык нэнутэргыгъэн натаванвыӈын	
ынкы ымычьычоӈэт ныпэрӄытваӄэн	
ӄынвэр мэчичьу наматагъан	
кымиӈэтгъи ынкы ӈээкык йытонэн	
ынӄоры нэмэ эʼӄэԓьэ йъок гынтэквъи	
миӈкы ныпкирӄин ӈэнку нэмэ натчыӄэн	
ӈэнку виин ныматаӄэн	
нэмэ ныгръоӄэн	
эчги ӈэнку ныгръоӄэн нинивӄинэт ынкэкинэт ӄырым эвын ӄынымчеквыткы ӄунԓеԓюӄэй	
опопы ратан мараквыргын	
ратанӈавӈэн варат нытумгэвыркын	
наӄам эвын нымԓыӄэнат аʼӄанраӄавыӈ ваԓьыт ӄунԓеԓюнти	
вынэ варат нытумгэвыркын	
вытку ынӈин нутэкэмԓиԓыпԓыткугъи вытку ынкы паагъэ мараквыргын вак	
миӈкы ныпкирӄин нэмэ ныматаӄэн нэмэ ныгмиӈэтӄин	
нотакаврапԓыткоӈ ӄэгԓынангэт паагъэ вак мараквыргын	
эргыпо нъэԓгъи кытги ӄунԓеԓюн чакыгэт	
томгавкытгано нъэԓгъи	
кытгинэ мараквыргын эʼнӄу гэԓгыԓин	
ӈотӄэн ытръэч	
эʼчууԓгынэ ӄункинвиӈ гэтэнымченԓин	
ӄааԓьатыԓьыт гимтиԓӄытԓинэт ӄынур айвэ	
ӄункинвиӈ гэнъюԓин	
анокым мырэнык	
ԓыгэным выёӄонкэнвэӈ ныӄытԓиӄин нъэнӄэӄиным ԓыгэн гавъяԓен	
рыюԓьыным ӈэԓвыԓ ринтынин мранмачы	
ӄэтэв рэмкэ ԓюут нэԓьугъэн ӈэԓвыԓ	
ако нэнԓьэтэтын ынӄэн этынвэты аʼчооԓгырыкы ӈэԓвыԓ	
ԓыгэным эрмэчьын вэтгычемгъоԓьын ӄынур ԓыгэн ииԓгын	
миӈкыри пыԓитык ԓыгэн ԓюӈпэԓӄынтыԓьын	
рыпкирэннин рэмкэ ӈэԓвыԓ	
эʼчууԓгыным гивԓин эʼмъим рыюԓьын	
ивнин ӄоо эʼми эвын эмӈэԓвыԓ тыԓьугъэн	
эрмэчьэ эʼчууԓгынэ ӄырирнин рыюԓьын	
ԓьунин ныйыԓӄэтӄин	
ивнин како эʼми ӈэԓвыԓ	
ԓюур эйиԓыкэ гэнъэԓԓин авэтгавка ытръэч мынга нывэтгавӄэн	
эʼчууԓгынэ ивнин гок аʼмын ынръам ԓыгэтъыԓрочгыпгъэ	
гако вынэ вэчьым тырэнтъыԓеквыт имтик опопы мачынан вэԓер тъыныпкирэтгыт имтитэ	
эмтэгты имтинин	
ӄутти акватыӈӈок энарэракватыӈок ивнинэт ӄынатчыӈатгыткы ӈоонко ӈэԓвыԓ	
имтик рыпкирэннин рыюԓьын эвын ымыԓьо уйӈэ оʼравэтԓьат ӄэԓёӄ	
эʼчууԓгынэ гивԓинэт	
пытԓяӄ ӈэԓвыԓ ӄэнарэрыркынэткы	
рыпкирэтык имтик ивнин егов аʼтав ӄыръатчаӈыркын ӈутку имтик моргынаным мынрэԓьуӈыркын ӈэԓвыԓ	
наӄам ынан ԓыги нъэнӄэӄин рыюԓьын гавъяԓен	
пытԓяӄым нэԓьугъэн ӈэԓвыԓ	
ԓыгэным ӈаԓвыԓьэты ӄытгъи эʼчууԓгын гээвкы танԓёӈэнарэра ӄэԓёӄ ыʼръунтэннин ынкъам ынан ԓыги нинэԓгыӄин миӈкы варкын ӈэԓвыԓ	
ӈэԓвыԓьыкым пыкирык ивнинэт тумгыт танԓымынӄо ӄъурэвыркынитык пытԓяк ӈэԓвыԓьыԓӄырирыԓьытури	
эчги имтик нэнъурэвэтын ӈэԓвыԓ эʼчууԓгын эмтэгты ӄытгъи ӈан ытри мэӈин	
имтик пыкирык эʼчууԓгынэ ӄункинвиӈ ивнин гок итык эвын еп нытԓепыткуйгыт	
гако нивмури	
вэчьым тумгин оʼравэтԓьан энмэч вэчьым въигъи	
аʼмын ынӈатаԓ нивигым	
этэӈэтэвкэ (аӄамэтвака) рэвъигъэ мытръаӄапэрагъа	
ынӈин ивыпԓыткук тумгытум ивнин нэмэ наԓвыԓьэты ӄыԓӄытги ӄыгтыгын ӈэԓвыԓ ӄырэтгыткы ԓыгэн ӈутку мынӄаанмат	
ӈаԓвыԓьэты аʼтчама оʼравэтԓьат ԓымынӄоры ныпкирыткуӄинэт пытԓяӄ ӈаԓвыԓьыэнарэрыԓьыт	
ӈэԓвыԓ нэныпкирэтын эмтэгты	
тумгыт ымыԓьо гумэкэтԓинэт	
эʼчууԓгынэ тумгыт ивнинэт аʼмын мэй тумгин оʼравэтԓьан ыʼмъычычонэт мытрэнтэвиминӈэннын	
гик аʼмын йъарат вэты аʼткэвма вагты тотъэты вагты нэрэркурмык	
гако вынэ тэӈэтэвкин (акватӄамэтваӄэн) моочгычымӈы ӄынмыгыткы	
нанмыгъан	
ивнинэт эӄыԓпэ ӄынвэнӈыркыниткы	
ытԓён ынан таӈынанавыԓӄычьын ыʼттъымычвиткукин ваԓы ӄаатъымык нинэмнэйвыӄин	
нинивӄинэт гик вынэ тумгин оʼравэтԓьан мытынтэвимиӈэтыркын эӄыԓпэ ӄинэвэнӈэтыркынитык	
эӄыԓпэ мынынтэнмавыркын ратанӈавӈэн йъарат ӈавычгычемгъок нэрэркурмык	
гик итык эвын энанрыԓпэркэн ваԓяйӈын тыԓгэнэрвавыӈӈон энмэч итык тынирвынӈэвын	
како ԓюур ӄынвэр эйыԓӄыкэ нъэԓԓьэн ԓыгунмытъыԓԓьэн эвыӈӈогъэ гэмэԓевигоом	
ԓыгэн эʼчууԓгынэ тумгыт нинивӄинэт гик эӄыԓпэ ӄинэвэнӈэтыркынитык ӄувиркынитык	
наӄам тумгыт эвын гэвинвынинъэйвыткуԓинэт гэмитъэйвыпԓыткуԓинэт	
тырапытԓьангагчавӈыркынэтык ӄыпытԓьагагчавыркынэтык ынӈэ пэтԓе эпԓыткукэ	
энмэч ӄынвэр ӈэԓвыԓ гытъэквъи еп увипԓыткукэ	
ӄынвэр ӄоԓ ивнин ӄынӈэюквын ӈэԓвыԓ	
эвыр рэнӈэювӈын эӄыԓпэ ӄырэтгын ӄыетги	
тэӈэвыԓьык рээн рэмкын ӄамэтваткогъэ гэчевкы	
ӈэԓвыԓ рыӈаёвма нувиӄинэт	
чама нинивӄинэт гыткат кытэӈупчивыркыниткы ӄытэегиԓгыӈыркынитык ӄытаӄымԓяӈыркынэтык	
ӄынвэр увэма увэнтатымгогъэ рамаԓявӈыӈӈогъэ унмытъыԓԓьэн	
нивӄин энмэч тымэԓеквъэк	
ԓыгэн ԓюӈӄуԓиԓьэтыԓьын эʼчууԓгын	
ытръэч тумгыт нинивӄинэт аʼтав амтаӈъянва ӄувиркынитык рай ӈэԓвыԓ рэтыркынин	
ӈэԓвыԓ рыпкирэннин	
ԓыгиунмытъыԓԓьэн ԓыгэн нымэԓевтыԓеӄин ныԓгигпиԓьыԓьэтӄин	
ӈэԓвыԓ рыпкирэтык аԓымы ванэван нырэӄыгъэн чекавэтываӄ нъэйӈэткусӄычетӄин тъыԓԓьэн	
эвыр нивӄин вынэ вай тытэӈмэԓевык	
эʼчууԓгын нивӄин тъыԓԓьэты гик вынэ рэмкын ныӄамэтваркын чеӈэт мытынтэнмавыпԓыткогыт	
эʼтки йъарат пыкирык нэривмык	
аʼмын како ӈавычгычемгъоԓьыторэ	
гик энмэч эӄыԓпэ ӄытэӈэтэвыркын вай рынэкавъёйгыт	
вынэ вай тытэӈмэԓевык	
тырапаагъа ынӈин итык	
этԓёов	
чеӈэт моочгычымӈы тумгин мытынмыгъан	
ԓыгэн амэтъо нивӄин вынэ тымэԓевык	
ынан тырапаагъа ыннин итык	
гик вынэ чеӈэт мытынмын тумгин моочгычымӈы	
наӄам мытратвыӈын нэривмык	
аʼтав эмгытԓитэ тымыткы	
ӄынвэр ынӈин тымӈэнотъаёк ныӄуԓиԓьэтысӄычетӄин ӈаԓвыԓьыӈӄачагты нувинтэтыԓьэтӄин	
эвыт ԓыгэн нивӄин вынэ тыԓгитэӈмэԓевык ԓыгэн тыԓгимчегъэк ынӈин итык тырапаагъа игыр выячьатык	
како вынэ эʼчууԓгынэ ивнинэт тумгыт коԓё аʼмын миӈкри	
тури рэӄын ривӈытык	
наӄам тумгин моочгычымӈы аʼтав ԓыгэн мытынмыгъан нэръэйӈэԓьэнмык	
гым тивыркын	
опопы энмэч мынъынгагчаватыркын	
ԓюур ӄынвэр нотагты ԓыгийъэгынтэквъи	
ынӄоым ӄынвэр нэмэ уʼрэквъи эвын мэчыйӄунтэтык	
эʼчууԓгын эвын гэтэӈытвиԓин чит ынӄэн нэнанмыӄэн ԓыгиунмытъыԓԓьэн нэнапытԓьаранмыӈӄэн	
ԓыгэным гэԓгунмытэйкыԓин итыкэвын гэԓгинтэӈытвэтԓин ныгынкойӈъав гэнъэԓԓин	
ытръэч	
чьомарагтыгыргын гатваԓен	
ынин ытԓыгын айваната гаӄапԓёнмыԓен	
еп ытԓён ныппыԓюӄин ӈинӄэю вама	
ыммайӈанӈэт ытԓыгын ԓыги гэԓгыԓин	
ыммайӈанӈэт гэрэрмэвӈыԓин гарамԓытвэнԓен	
таӈкоԓё гэрмэвԓин чама гаԓгэмԓытвэԓен чама ԓыгэн гэԓгинъытвиԓин	
ымыӈ ԓыгиԓвэт пэрэӈӈонэнат кытгынтата	
ынӈин этыӈӈойым эймэквъи айванагты	
кыткытык эмэԓкэ вытатык ынин ватомгын ивнин ԓыгэн аӈӄачормэты ыʼтвынпанвэты мыныԓӄынмык	
ԓюур ӈэнку пыкиргъэт	
ытриым ӄээӄынуӄэй вак ыʼтвыԓьын уʼрэквъи	
эчги ыʼтвыԓьын нэԓьугъэн тумгытум моонэн нинъэйвык	
нинивӄин эвыр ӈутку рэмпэӈыт митъэԓыги ԓыгэн рэӄэ нараԓпынрыгым	
эвыр ынкы энайыръыйпама ыʼтвэпы ӄэнатангагԓыӈыркын чама ӄинэтэӈвинрэнӈыркын инэйпэԓьык ныннэпы ӄинъэйӈэвыркын чьомарагтыгыыр ӄывинрэтыркын ыʼтвыйыръыйпэк	
пыԓԓяӄ аʼтавнымайӈъав ӄинъэйӈэвыркын	
чьомарагтыгыр	
энмэч ӄынвэр ӄинивыркын	
ӄинвиӈэтӄээтыркын ӄэйӈун ыʼнӄапԓёнмыӄаатгыт	
ӄэгԓынангэт ырыкагты ԓюур ӈыпасӄэвымгогъат	
коԓё коԓтаыʼтвычгын гэԓгитэнйыръэтԓин имырэӄэ	
ытри тааʼчомата чагчомата гэйыръэтԓин коԓтаыʼтвычгын	
энаӈайпамгогъат	
ивнин тумгэ чьомарагтыгыргын аʼтав ӄырэвинрэнӈыркын	
кэтэмынӈин ытԓыгин ӄапԓёнмыткоԓьын ыʼтвыԓьын гэетԓин	
вэнратымгогъэ	
ӄынвэр пэтԓе тумгиинэ ивнин вынэ ӄыгагчавыркын этъым гагчавыркыт инэӈэйпэк вай имԓетыркын	
этынвыԓьын ыʼтвин чьомарагтыгыргына пынԓёнэн эты вай ринтэ рытык рэчимэты	
наӄам чагчомат пыԓвынта гэкыԓтыԓинэт	
ԓыгэн таӈкоԓё нымэйыӈӄинэт таӈынанэтчычьыт	
ӄутынэ ивнин этынвыԓьа ынык ытԓыгык энанматыԓьа гэ аʼмын ӄэйвэ ӄырым нитчыӄинэт	
кыԓтэчгэпы пиринин чагчомачгын тэӈпирининым тааԓгыԓятгъэ оʼравэтԓьаԓԓяпгъэ	
уйӈэ оʼравэтԓьака эчги нъэԓгъи амноныӈӄач ӈутри ринтысӄивнин амноӈэты чагчомачгын ыннанмынга	
ԓюур аӈӄаараргыргык чыгэгчыкутгъи чагчомачгын	
тумгиинэ ивнин тъарыгнэн агааа	
иаʼм ынръам рэнтысӄэвычгатын роԓьаӄанӈэнавычгатыркын	
рытааԓгыԓявнэн чьомарагтыгыргына	
чыгагчыкойпы тиӈунин ыннанмынга	
рынрынин амноӈэты нотасӄыткынэты	
тумгытум винвэ аʼткэвма гитэнин	
эвыр ӄоԓ чичеквъиым ивнин эӄыԓпэ ӄывинрэтыркын вынэ	
эвырым гагчавыԓьатыӈогъэ амӈаԓгыԓ рынрыӈӈонэнат чагчомат	
инэнйыръын ыʼтвычыкукин нэпԓыткугъэн йыпэк	
ынӄэн ыʼтвэрмэчьэ айванаԓьа тумгыт ивнинэт вынэ ыʼтвъэт мыныйпэгъэн	
чьомарагтыгыргына ивнин этъым вай амгымнан рынрык рэчимэтгъэ	
нэмэ ивнин ыʼтвэрмэчьэ вынэ нитчыӄин ӈаԓгыԓыткота мынынтыгъэн	
эчги ынӈин ивниным ӈэранвакъосӄооԓгэпы пиринин ԓюур ԓыгэн ԓевтык гыргочагты риԓгиннин	
эмнуӈык нъэԓык иквъи вай миӈкы тырэтриԓнын	
ынръам эʼӈвэнатыӈогъэ (таароӈыӈогъэ) ынык ытԓыгык тымыткоԓьын айванармачьын	
ивнин ӈуткуым вай ӄытриԓгын	
рытриԓниным ивнин ԓеӈытъа гыт чьумэйгыт эккэйгыт	
ии	
гик вынэ рэмкын нычаёткогъан ыʼтвэрмэчьэ ивнинэт чиниткинэт аʼачекыт гик вынэ ӄуннумэкэквытык	
нэмэ чьомарагтыгыргына тумгытум винвэ аʼткэвма гитэнин	
эвыр коԓ чичеквъи ивнин нэмэ гыт ԓыгэн тымӈэтваӈӈогъэ	
ӄывинрэтыркын уттынумэкэвкы тъачеӈычэрыӈӈогъэ чинит ивкэ	
мывинрэтыркын	
эвырым ытԓён кытгынтакватгъэ оттыгэченвэты	
коԓё уттуут румэкэвнин	
чаёткогъат	
чаёпԓыткок пынрынэн кимитъэ айванаԓьа чагчоман ымыԓьэты йыԓнин ынкъам тааʼчоман рырканаԓгыкоԓтаԓгын ымыԓьэты ԓыгэкоԓтаԓгын ымыԓьэты ӈиԓгыткооот	
ынӄэнат рыянръавнэнат йыԓьёттэ ивнин ӈотӄэнат гыныкагты	
коԓё нымкыӄин имыръэнут йыԓнин	
нэмэ тумгытум винвэ аʼткэвма гитэнин эчги ымыԓьо кимитъын нэйыԓыпԓыткун	
эвыным ӄоԓ чичеквъи вынэ ӄытимтиӈыркын мынрагтыркын	
ынӄэн ԓыгэн куԓтэк ӄинэчымӄэтги	
тэмтэӈымгогъэ	
тимтиӈыԓьын нэнатангагԓыӈӄэн	
эвыным ӄоԓ ныгагчавӄэн	
мэчемпэтԓе нинивӄин вынэ коԓё ымычьычонэт тимтиӈыркын	
эчги ԓыгэпԓыткоӈӈогъэ тимтиӈык ӄынут мачамэмтэйпыӈ нъэԓгъи тумгиинэ пойгын пирисӄыченнин кытгынтакванма ивнин ево вынэ мыпэԓячгатгыт ӄэйӈун ыʼнӄапԓёнмычгатгыт	
аʼмыным имыт эмтэйпысӄычаннэн пойгын пиринин кытыгтываԓяркыԓягъэ томгээна	
эквэтгъэт ымы ԓюӈынрэӄэвэ рыннин ӄэԓюӄ нымкыӄин кимитъын йыԓнин	
энмэчым ԓымӈэ кимитъэ нинэрэтын	
ытръэч	
нынымытваӄэнат ыннэннымык йъэԓгытомгыт	
ынпычьын ӄаантано итыԓьын ыʼттъыётраԓьо нитӄин	
ӈинчьэным  йиԓьы ынкы рачымчо	
ӄоԓ рыннин ӈэргэрык ӄаантана йиԓьы ивнин китаӄун мынаӈаӈрачвыӈченмык	
мэӈин эпԓеэн армаӈ ваԓьын	
ээ ӄутынэ ивнин	
ԓыгэн итык нымэԓьэв нынымытваӄэнат ӄонпыӈ нытэӈычьэтӄинэт	
рытгэватԓыӄэва ӄоԓерыёрагтэты йиԓьы ԓюур пыԓӄэтгъи наӄам ымыӈ нытэвыӄэн ытръэч ныԓгитэвмэтэвӄин гытгыԓӄатык	
тэвыԓьанма ныԓгиӄувчимгъуӄин нивӄин	
аԓымы чит ԓыгикыргысӄыԓьын тыԓян	
этыӄун тытымӈэвык	
коԓё ԓыгиръэмиӈкэтэ тытак	
тантыԓяӄэвъяӈӈота гитԓин аԓьэӄатыԓьатык наӄам коԓё гытгийӈын	
ӄынвэр гытгыԓӄатыӈогъэ	
эчги ԓыгэн егэ рынинин нутэсӄын  ԓюур тэӈкыргысӄэтгъи	
рытааԓгыԓявнэн игыткин ынин аԓьэӄатын ӄытԓыги ӄырымэн гытгын ӄытԓыги ытръэч ӄорэн аʼчанӄораттыт	
аԓымы аръаԓя чемысӄыԓьын таӈъаӄапыԓӄаты ваԓьын	
ытԓёным оʼтчой аԓьэӄатыԓьатгъэ  амгынотъыԓётагнэты	
аԓымы еп тэркэнэнэма рагтакватгъэ	
эмӄэԓеԓвынэ ытръэч иквъи	
ытԓён вай ӄанан тырэӄыркын	
ымыӈ ӄораыттык тыпыԓӄатыӈок	
ӄамэтвама ӈэвъэнэ пынԓёнэннырэӄигыт оʼтчой аԓымы ӄаанты еп этиркининикэ эквэтгъи	
вытку ынӈин ивкы кэтъонэн ыргин гайъэԓга вэтгав	
ӈотӄо нэмэ рытгэватыԓӄэва татԓыгнэн ӄаанты	
эвын ыʼԓетык ӄаанты нырагтытыԓяӄэн	
эгытъыԓёвэнвыеквэ ныԓеӄин ярак пыкэрыӈок	
ԓюур таӈамэчатгъат ярат	
гыроԓмакы ԓыԓепыткугъи	
аръаԓя ԓыгонмычыко нытвэтчатваӄэн	
ынӄоры таӈъаӄаттатыӈ	
таӈымъыԓёнэт тыттэтвиригъи вытку воԓӄытвэма тыттэтгъи	
тыттэтык рытааԓгыԓявнэн чит онмычыкон	
кытԓыги ӄоравэнвычыко гэткивԓин	
ынӄо ытръэч иквъи ако эвыӈан ымыӈ йиԓьы мэчынкы	
эԓымӈэ ӈан	
китъам ӄун эпԓеэн ӈотӄо миӈкри ритгъэ	
нэмэ ӄээӄын нымэԓьэв вагъат	
ӄоԓ итгъи инэнвинэвыԓьын йиԓьы рагтыгъэ эвын вуԓӄытвик	
рэсӄиквъи ярак	
пэнъёԓгын нынԓетӄин увикук нынпытваӄэн	
ытръэч ӈэвъэн ванэван нивын етти ымыӈ ԓюнгитэтэ рэсӄивыԓьын ыʼвэӄуч	
рэӄык кургъи	
ынӈин ԓыгэн пэнъёԓгыткогты ваԓьатыркын	
ӄынвэр янор эʼйӈэвнин	
ԓёӈочыткота	
ынӄо рэймэвнин тэӈгитэнин паԓёмтэԓнэн выегыргын	
этԓы нывъентогъан	
гэԓгичеӈыттэтԓин уʼвэӄуч	
эʼйӈэвнинэт энараԓьыт	
нанрочавын ынӄо намайынԓян нэнпэтын	
эргатык вуԓӄытвик нувиӄин ԓюур ваԓёмнэн гэкэӈвыргыргыԓьын	
ӈытогъэ	
гэкэӈыԓьын ивнин	
етти	
ԓюур эԓкыԓнин ӄуԓиӄуԓ	
эмӄэԓеԓвынэ нивӄин	
аԓымы мытынпэтын	
ымыӈ эвиръыт мытычвиткунэт ымы орвоор митъэ тычвиткуйвын гаканйы мытынвэнӈыгъэн нэԓгыт мытынрагтатынат	
янорым гэԓгичеӈыттэтԓин ԓьуԓӄыԓ ӄынур ыʼԓьыԓ гэнъэԓԓин нивӄин	
юрэӄ аны ынӄэн рэтырэт	
ынӈин ытԓён вэтчатвама ӄаантана кыԓгыпэнрынэн пыкитԓьэн ынӄо кынмаԓ рэсӄиквъэт ярак	
йиԓьыӈ панэна нытвэтчатваӄэн ӈаргын	
инэӈэк ноԓытваӄэн	
вытку ӈэвъэнэ аʼйӈавынво витысӄычетгъи ынӄо рэсӄиквъи	
рыԓык ӈэвъэн иквъи эʼтки торарамкыԓьытвагъак нымнымык ытԓякы	
ыʼвэӄучитэ рымӈыԓявнэн миӈкри гитԓин	
атчьатык эмчимгъутэ нъэйӈэԓьэтӄин ӄаанты	
эргатык инъэ ӄаанты амэвычаӈэръа ӈытогъэ ярайпы эʼчесӄиквъи	
эʼчепԓыткук чит рэсӄивыркын ытръэч гэԓгийӈэръуԓин ымыӈ чиниткинэт егыт этԓы ныԓьунинэт	
ымыӈ инэӈ ынык чымче ваԓьын тэйиԓиӈэ ԓьук нэнаԓвавӄэн	
ӄынвэр гаԓгэӄэвъяӈӈоԓен ампамъяԓьын гагтыквыӈӈоԓен	
ӄынвэрэвыр ӄэргаквъэ	
пэнинэмиԓ яраӈы чымче ымыӈ инэӈ пэнинэк	
ӄытԓыги чинитыттэ гантымӈэватԓен	
йъэԓгытомгын йъонэн ынкъам ивнин аʼм вынэ мэчынкы	
мынпаамык игыт ынӈин итыԓьэтык	
ыннаны гэйгуԓенмури	
мынтаӈытваркын пэнинэмиԓ	
ытръэч	
энмэн	
кэйӈын ытри умӄы кынмаԓ ынпэԓьыт пэнрывыԓгыгъат	
аʼмын коԓё гинэмыԓкичитԓинэт тортэркыгыргоԓятык вытку тэркамэчанма пԓыткугъэт	
кэйӈын ԓыгэн ынкы энамыԓкэнвык вагъэ	
умӄъым эквэтгъи	
кэйӈын нэԓьугъэн кэйӈыйичьэмиттумгэ	
намӈыԓёгъан гэрэӄигыт	
умӄэтэ ынӈин инэнтыгъи	
аԓымы ыннаны ынпэԓьымури	
йичьэмиттумгэ ытԓён нивын ынан мытратаӄэчгыӈӈын	
ынӄоры кэйӈын пэԓӄэтгъи	
кэйӈыйичьэмиттумгэ наԓӄырэрыӈӈогъан умӄы	
аӈӄачормык нэԓьугъэн ръавыйӈын	
ынкы амынан ныръэвуӄин увъаԓяйӈын ынӄэн кэйӈын	
йынрыткыныкым нынымытваӄэн ӄэпэр	
ытԓён нытԓепӄин	
гытъэвкы ръавэты ӄытгъи	
ръэвык ӄача нъэйӈэткуӄинэт иʼгыт ынкъам риӄукэт	
эʼӄэԓиӈэ кайӈэты ӄэпэрык яаԓ нъэԓгъэт	
увъэԓенэ нинэвириӈӄин ръэв	
ӄэпэр ымы эʼнӄу нинэԓгыӄин	
ӄэпэр вэнԓыги эймэквъи	
увъэԓы ръавыткынгыпы кэӈкэԓетгъи	
ӄэпэр ивнин вытку ринэнруԓыԓтэвы  рэймэвы	
игырым ӄырым	
ынръам кэйӈэ кыпԓынэн ӄэпэр	
аʼмын аны вытгиӈэтгъи ӄэпэрин гыткаԓгын нанӄэты тъайытчанэн егъентонэн	
ръавоӈногъэ ӄэпэр нинивӄин кэйӈын гынмыеп тивыркынигыт	
нъыруԓтыгъэн  ӄырым тъынрэӄэквыт	
ӄэмипԓыткук ӄэпэр панэнагты йыԓӄысӄиквъи	
арычга нинэгитэӄин кэйӈын	
пэтԓе увъэԓы въигъи	
йыԓӄыма ӄэпэрык ръавэты эймэквъи умӄы	
риӄукэт эвыр иʼгыт гынтэквъэт омӄайпы	
нэныгъевын ӄэпэр	
еԓьой	
мургинэйгыт инэнъегтэԓевыԓьигыт	
ӈаан ръавэты умӄы ӄытыркын	
ӄэпэр очыткогъэ тырэнгынтэвэнӈытык  аԓва ӄыԓетык	
ӄутгъи	
эʼйӈэвнин умӄы	
йъонэн ӄэпэрэ ивнин коԓё аваԓёмкыԓьэгыт	
умӄэтэ нинивӄин нэмыӄэй тыгытъэтыркын	
умӄы вэнԓыги ӄамэтваӈӈогъэ	
ӄэпэрэ йъонэн	
ӄаптэткынэты пиӈкугъи ёойвыӈӈонэн  нэнаԓвавӄэн ӄынвэр эʼннэпы моонэн	
рыпиркыԓевнин ынкъам тымнэн	
аʼтчаԓьыт иʼгыт ынкъам риӄукэт эʼйӈэвнинэт ӈоот вай ӄынугыткы	
еп нычиитӄин	
эвыр наномгогъан	
ӄэпэрым панэнагты эквэтгъи	
роԓьянвыт ивнинэт еԓьоторэ	
вай гым тэквэтыркын	
ӄываԓёмгытык митъэԓыги эчги нарайъоркынэтык эрмэчьэ  ӄыруԓтыркынитык	
ӄэпэр эквэтгъи	
ӈотӄо умӄэтэ ръэӄэԓиӈэвнинэт иʼгыт риӄукэт	
эвырым ымыԓьо эквэтръугъэт	
ытръэч	
рэӄокаԓгын ынкъам кэйӈын гэԓьувыԓгыԓинэт	
риӄукэтэ пынԓёнэн ытԓён ӈан гынан этъопэԓ ынанръанот айыԓго нинэԓгигыт	
кэйӈэ татԓыгнэн ынанэтъопэԓ гымнан айыԓго нинэԓгигым умкычыкукин	
риӄукэтэ пынԓёнэн ытԓён ӈаным ръэнут умкычыкукин айыԓго нинэԓгигыт	
иккаако	
энмэн ытԓён рэвымрэв	
риӄукэтэ тэнӈу ԓыӈыӈӈонэн	
кэйӈэ ивнин иаʼм ытԓён тэнӈу инэԓгыркын	
аʼм вынэ итык гынин айыԓго ԓынъё гымнан нэнаӄонынмэгым	
вынэ ӄырым ӄыӄонынмыгын рэвымрэв	
миӈкри ӄун омкычыкоеквэ ԓяйвыма ытԓён майӈычаӈыттыгыргын риӈэсӄычетыԓьын	
ынӄорыым кэйӈэ пынԓёнэн рэӄокаԓгын гынаным мэӈин кытайыԓго	
гымнан майӈайыԓго нинэԓгигым энмэн ытԓён тымкыԓевыт	
миӈкри ӄун ыныкит ынан оʼраӈанӄо ръэнут нэнагтыӄэчгытрынпэравӄэн ынӄъом ныпэгԓяӄэн ӄымэԓым ынӄэната гымнинэт тумгыт нымкыӄин нэнанмыӄэнат	
нэмыӄэй кэйӈэ тэнӈу ԓыгнин	
ивнин рэӄокаԓгын итык гымнан гынин айыԓго ԓынъё тымкыԓевыт гаймаӈэн мэчынкы нэнаӄонынмэгым	
риӄукэтэ ивнин вынэ ӄырым ӄыӄонынмыгын	
энмэч гыт ынӄэн наранмыгыт	
ынӄорыым ӄръачетыӈогъат	
ӄынвэр риӄукэтэ ивнин китаӄун гынан вайыӈӄэн ӈэгны гыргоԓягты ӄыԓыпйиквигын ынанъаёк ӄэйӈун ынӄо ӄоԓ ԓейвыркын тымкыԓевыт	
ынкъам гымым вайынрэ омкычыкогты мыԓӄытгъэк	
амъянра мыныԓӄырирынэт мэтиву айыԓго ԓынъёттэ	
гэӈирэнрэвымрэвуԓин кэйӈыным атӄо гэԓгыԓин  ӄэԓюӄым гэԓӄэгнэвԓин	
кэйӈын ныпкитчыӄивӄин риӄукэк эвын ныԓгатӄатӄэн чама нымутԓытъыръуӄин ӄагнаквыргэпы	
пыкитԓьэн кэйӈын ивнин риӄукэтэ эвыным тивыркынигыт эʼтки тымкыԓевыт	
айыԓгыгыргын чама эмтэгинӈэтыԓьын	
ӄэԓюӄым кэйӈын авъеткынка нытваӄэн ытръэч нытъыԓкамаграӄэн	
риӄукэтэ ивнин кэйӈын гынинэтым вай вайыӈӄэнат айыԓго ԓынъёттэ ӈирэӄ рэвымрэвыт тырэтынэт	
рыпэт ԓёнтатԓыӈа рыннин кэйӈэ рэӄокаԓгын ӄэԓюӄ эмтъыԓе	
энмэчым рэӄокаԓгын нывэнвыкоргавӄэн эмчимгъутэ нивӄин коԓё ивкэ миӈкри мынмыркын	
ԓыгэным ӈан ӄымэԓ тъытэйӈэтынӈэгъэк	
риӄукэтэ ивнин кэйӈын вынэ ӄэԓюӄ гымнинэйгыт ыʼԓгытумгигыт аʼтав мырэнмэԓевэнӈыгыт	
наӄам ԓымӈэ кэйӈэ татԓыгнэн итык ратваӈыт инэнмэԓевэтичгыт гынинэт аʼтав таԓваԓывавтагнэты ӄинэрэнмэԓевэнӈыги	
рэӄокаԓгын эӄыԓпэ чемгъотвагъэ ынкъам иквъи ытръэчым ԓыгэн рэтэвиминӈыгъэ итыкым ԓыгэн кытэ	
кэйӈэ ивнин ԓыгэн мачынан	
эʼтки тырэмэԓевӈыркын	
риӄукэтэ тэйкынин пэнъёԓгын ынӄорыым йынйына атынвэпы нининэнъыԓиӄин ӄоԓым ӄэԓюӄ нытъыԓкамаграръоӄэн	
риӄукэтэ нинивӄин еԓьоӄай	
пычкытэ рэтэвиминӈыгъэ	
энмэч ԓыгэмаԓявыӈогъэ	
ымыԓьэты ӈыԓетгъи	
эчги ымыԓьэты рыгрыг тыԓвыгъи  кэйӈын въигъи	
аʼмыным рэӄокаԓгын ыннангэвэгты тэкичгынӈэгъи	
ымыԓьо эмнуӈкинэт гынникыт гумэкэтԓинэт	
иʼны ӄораӈы кэйӈын ӄэпэр ыԓваӄор рэӄокаԓгын мэԓётаԓгын йиԓьэйиԓ ынкъам пипиӄыԓгыӄэй	
ытри амрарачвыӈӈа гумэкэтԓинэт эпԓеэн мэӈин ынанэнъычьын эмнуӈгынникык	
иʼгэ гантэнмавԓен инъыԓьын ынрэмэчынпыиʼны	
ӄаатаым гантэнмавԓен авынъысӄаӄовэнӄор ӄааԓватаым ыԓваваӈӄасӄор миԓютэтэ гантэнмавԓен нэмыӄэй ынрамачынпымэԓётаԓгын	
ынӄэнатым гынникыт ӄонпыӈ рытэнмавъёттэ ӄонпыӈ энъэргыпатыԓьыт	
эʼквырга вэнԓыги ымыԓьо гарачвынԓенат	
вэԓерӈан ԓыгэчекыяайпы гамгоԓенат	
уʼрэӈэнри тыԓяма ӄонпыӈ ыԓваваӈӄасӄор ныяаноттыԓякэн	
ынкы нычымчыӄэн иʼны	
иʼгыкым  ыʼсӄаӄовэнӄор	
ыʼсӄаӄовэнӄаакым  мэԓётаԓгын	
ӄынвэрэвыр ярагты тыԓяма ыʼсӄаӄовэнӄор янотыԓьо нъэԓгъи	
ымыԓьорык вэнвэпы кыԓек ныԓвавӄэн	
миӈкриым ытԓён пэнин гэкэӈыԓьэтык яаё оʼравэтԓьата ынӄэната кыннымыркъав ныԓеӄин	
ынанъяаԓеӈӄач ӄонпыӈ ныԓеӄин йиԓьэйиԓ ынкъам ынӄоры рэӄокаԓгын ӄэпэр ынкъам кэйӈын	
коԓё нымэйӈытэԓгэтӄин	
ынӄорыым ыʼсӄаӄовэнӄор пыкиргъи ынык нычымчыӄэн ыԓваваӈӄасӄор ынык яаԓеӈӄач гатваԓен иʼны эвыр иʼгык яаԓ мэԓётаԓгын	
ӄэԓюӄым ымыԓьо ԓыԓепыԓьыт иквъэт оок какоо	
пипиӄыԓгыӄэй янотыԓьо итгъи	
таӈымыԓьо пэчайвынэнат  аԓымыӈ ынанмыӄычьыӄай чама ынанчевтыгыткачьын	
чама иквъэт китаӄун пыкэрыӈокэнат винвыт мынгитэсӄивынэт	
эпԓеэн мэӈин ынанэвԓываӄычьын	
нэгитэсӄивынэт винвыт	
ныԓьуӄинэт таӈвэтгырыӈ ваԓьыт пипиӄыԓгин ыʼԓрат эмчымче ръэтъеквэк ваԓьыт	
ипэым ыʼсӄаӄовэнӄорэн ынанорачьыт винвыт	
чичеквъэт ипэ ыʼсӄаӄовэнӄор янотыԓьо гитԓин	
пипиӄыԓгыӄэй нэчичевын ынӈот ӄытԓыги ытри ныԓгинымкыргэри ытръэч танԓымынӄэн ыʼԓрачыкойпы нъаԓянтоӄэн коԓ намэчатӄэным ынраӄ ӄоԓ ӈоонко пэтԓеӄэй ныпинтыӄэтӄин ԓыгэным ӄынур ӄонпыӈ пипиӄыԓгыӄэй нывытрэтӄин ынкъам ӄынур ӄонпыӈ ныяноттыԓяӄэн	
ытръэч ынанъяраӈӄачкэн ԓыԓяпыԓьэты гэпкитԓин ынкъам ӄытԓыги нъыръытэԓгэтӄин	
ынӈин вай	
ытръэч	
таляӈкы ыʼттъыютльэт увэленутэкин гатваленат эвын увэлельу	
чигтэленъепкин ынкы вальыт чит ганымытваленат нымэльэв аӈъока	
ынпыянвэн нинъэйвыт вэтыӄун танлымалявъёлӄылтэ	
ынкъам тэлвэ моргынан ынӄэн чит вэты кыляёлӄыл яатльэты тывъёлӄыл ынкалӄаӈын	
тэлвэ ӈэвъэнйыръын ынтыёльатыльылӄыл  епэчгин ӈээккэӄэю ныторымгоӄэн гъюлетык  ваӈэк эʼптык тааткок энанватык тарытрыӈкы эвыр рачыкон рымигчирэвык	
ӈээккэӄэй лыгэн ыяагты танчайвыткоӈ нынъэлӄин ытльата нэнанлымӈэнавӄэн нотайпы лейвык	
нинэныгйивэтӄин тэнутэсӄыӈкы	
янот турэлетвык нымыйӈалӄэнат	
наӄам винрит ымы тэлеӈ гэчимгъулинэт	
винрит ныкэтгуӄинэт нутэсӄык эʼлыткук	
киткит рыпанрэвавкы нутэсӄын кинмыт нывытрэтӄинэт	
нивлыӄинэт рылгымил уʼмэльыт кинмыт ӄуттиым гытыӈ вальыт  нэтлегӄинэт	
льэлеӈит ӄэтытвак нутэсӄычыку нэтлеэтӄинэт ынкъам мытӄык рытук кырвэнтонво ӄулитэйӈэтык нэмэлымӈэ нычачаӄэнат	
ынӄоры ыныкит нутэнут нывтатӄэн ынръам льэлеӈкин вагыргын лыги нытчыӄин	
янот нытапаттъылӄылӈыӄэнат	
турынӈэльыт ыпаттъылӄылтэ нэтлегӄинэт янотым туннэлюк мачнычымйыӄэнат	
рымавтыт нынуӄинэт рымэмылмоллылгав рымэтэ ынкъам рымытӄылгав мытӄымыт чимычвиткутэ	
ӄутырыкым лыгэннынръэлевӄинэт муллык	
ынӄэн тэйӈэт  турынӈэльыт рымавтыт вытвыттэ рук нычачаӄэн	
ынръам льэлеӈкин роолӄыл ӄэтоолӄыл чама ыпаттьо яаёлӄылнэмэлымӈэ ныпатӄэн	
миӈкриӄун апатка рытык ӄынур ныйигэтӄин	
чама татынгэтъянвыт нивӄинэт ии ынӄэнат апаткэӄоӄоӈальыт ӄынур гывчелкат	
гывчелкат йильэвытрыт киткит мыӄыӈ вальыт ӄонпы выквыткынык ӄынур вэтчатвальыт ӄынур гамганотагчельэты пынлёльыт	
ынӄэн нивӄинэт нутэгчильыт	
нэмэ ӈоон пинтыӄэтгъиамрамӈылёльанӈа	
ынкъам нутэгчильэ носӄэӈ	
вайыпаттъылӄыылӈытальыморэ	
ӄутырыкым вичу нытчыӄиӈ	
амӈылёльатка энмэч ӄытавтыӈыркын ампынлёльатык нэмэвытвыттэ ӄынвэр рэриӈэӈыт  эʼчгынрэ рэтэӄуӄуӈэӈыкыкватӄоӄоӈата	
ӈэвысӄэтэ нытэйкыӄин амалватыӈачьэпы льэлеӈкинроолӄыл юӈэвыт ыпаттъылӄылтэ рылӄыӈэтчипъэт вытвыттэрымавыт	
ынръам ӄэтыӈоръоӈӈок ыныкит ныръынтоӄэн рэмкынпэпэӄылгывэракнынъэлӄин	
нэмэлымӈээтлы эмӄынгивик ныръынтон	
эты миӈкри вакэлеӈит лымэвыр аӈӄы эгилэ итык оматык ӈаргынэн  ныръынтоӄэн	
ричитык нынилгиӄэвӄинэт эӄуттэврэт чама рыркэн кэӈиӄинтэючгыт	
пипиӄылгэ въэйкин кэнмылгын нынумэкэвӄин ывэрачыконытамайӈыӄэнльэлеӈкин чинит роолӄыл	
колё нымкыӄиннутэсӄыгиӈэтэ чама нотасӄыткыната нинэривлыльэтӄин палӄомралгын ээкэлгын кымчекылгын	
 нутэгчильэ ӈэвысӄэтэ колёамалваӈ вальын кэнмылгын льалянръоӈӈок ныривлыӄин	
ӈээккэӄэгти ӄырым яал нытванат ынпыянвэпы	
ынпыянва ӈааккаӄаеты нынкалыровӄэн миӈкри вальын тыӈачьылгынльэлеӈкы роолӄыл ынкъам вэты тайкыёлӄыл миӈкри ёолӄылпыгпыгчыко	
этлы эмъюӈэв пыръёлӄыл юӈэвык нынръэлевӄинэт ӈыргэт киткит вэчовтыт	
ыпаттъылӄылык нынръэлевӄинэт тэркывтыт вээвтыт тыӈэльыт ваамнолгык йыркыӄэву рук чама ыпаттъо лыӈык туртэкичгык	
ныгтыйгыӄэн эйгысӄыкин нутэнут колё ныёоʼӄэн	
ӈэвысӄэтэ лыги лынъёлӄыл амалваӈ нъэлыльын ӈаргынэн	
ынӄэната ымы яраӈы гэнчимгьувлин миӈкри вальылӄыл утъымыт варэт рэтэм	
элеръук вэты нырэтэмэтӄин яраӈы рэпалга миӈкри кун элек ванэван ӄонпы нъэӄэгнитӄин	
айгынлейпы йъок пэнин ичычгэтыльын кытыйгын чама эчывъяч	
кытайычгэръок аӈӄайпы  тъаёвъял чама ичычгын	
нутэнут ӈалгыл аӈӄальын тапӄаткынык вальын нымытван пэнинэʼӄэйгэтыльын	
ынӄэната элек яраӈы вэты нырэтэмэтӄин рэпалга этӄыявкэгты ёрот ынкъам чоттагнычыкокэн нымытвакэн яанаӈат	
миӈкри кун элек ванэван ӄонпы нъэӄэгнитӄин	
айгынлейпы йъок пэнин ичычгэтыльын кытыйгын чама эчывъяч	
кытайычгэръок аӈӄайпы  тъаёвъял чама ичычгын	
нутэнут ӈалгыл аӈӄальын тапӄаткынык вальын нымытван пэнинэʼӄэйгэтыльын	
ынӄэната элек яраӈы вэты нырэтэмэтӄин рэпалга этӄыявкэгты ёрот ынкъам чоттагнычыкокэн нымытвакэн яанаӈат	
ыныкит рэтэмэтык яраӈы каргытӄыльота илыръук ныйитръуӄин чоттагнэты  элыӈаӈгыргын	
чама яагты вальыт эвиръыт нэлгыт энэтронёроӈы яаё элек  нэчепыӄэнат	
мэлетык ӄымэл нытапъаӈӄэнат ӈаргын	
ӄутти кытэтӄыявыльыт ныкыквыраӄэнат	
этъопэл таачьата нынкыквавӄэнат	
ынкъам вэты эӈъэлю нылгыӄин элекин рэтэм рэпалгэн	
тэӈыйипыкимыръэнут нымытвакэн яагты вальын этъопэл ынӄэн эвын	
таляӈкы нынымытвапэраӄэн	
нэмэлымӈэ рэмкын гаӄэнъянвылен	
нивӄинэт	
ии ынӄэнат гаймычьыльыт	
ынӈъэм ынӄэн тэӈэмчинит яанаӈ рытомгавъёлӄыл тайкыёлкыл эмытъэт епэчгин ӈээккэӄэю ӈинӄэю вама  тургыттэпэвыльыт рытляпавъёлӄылтэ ваӈэк  ытльата тэминӈэтык  ытлыгэынкъам титэ липле эвнэтгивылтэткэ нымэйӈэтынэт	
лыэрачыко нымытвак ыныкит таӈкычгэпык нымытвагыргын ынкэкин нэмэ лым танычьыыргын	
кыткытръок туръылытвык кыкватык нутэсӄын льэлеӈкин яаё ёроӈы нынпирӄыӄин	
ӈалгыл аграт нынтитгытэтӄинэт эʼрти  ӄынур пучьэт ныгтоӄэнат	
ротъым ынӈин вэтчагты нынпэлявӄэн	
ротьымэты нынилгиӄэвӄин элекин яаёлӄыл энэтрон тайкыё нэмыӄэй льаляӈӄаанмыёналгэпы	
амынан кынмэн нульивэтӄин миӈкриӄун нынпэлявӄэн рэлку ыннэн ээк рынлявъё эмвулӄытвик эргыӄаво	
чама ӄол нитӄин нораёаʼтӄэн ӈаргынэн мъыкмиӈыльыт ныралкотваӄэнат	
элекин яаёлӄыл ёроӄай ныппылюӄин чама нымыркуӄин 	
мэлмэлетык ымыльо нынтоӄэнат	
ынкъам ӈавэтынва нинэнитлитӄин чьовыргын нинэквутӄин ротъымык 	
нинэнльэтэтӄинэт ӈаргыногты нэлгытайколтэ нэнатэвляӄэнат кытыйгырайвалявкы нинэнчымӄэтӄинэт ынӄоры нинэтрилӄинэт рэнолыӈкы	
нинэпириӄинэт ӈирэӄӈырокрилти галгэн нэнаӈоймалеӄэн рэлкун	
ӈуйӈугти нинэнлывэтӄинэт пэнъёлгык	
нотайкоч рэлкукин  рэпалгэн ӈан чит яаё рэтэму мэчынкы нъигигэтӄин аткэка нынъэлӄин ынкъам нытчыпӄин нотайкочо  нутгыӄин тэнъэк ымы ыттэ	
ӈэвысӄэтти нылютэӄинэт эʼчуулгычыку ынӄоры нытэнъэӄин нотайкоч миӈкриӄун тэленъеп уйӈэгатвален чоп	
галгэн нэнаӈоймалеӄэн рэлкун	
ӈуйӈугти нинэнлывэтӄинэт пэнъёлгык	
нотайкоч рэлкукин  рэпалгэн ӈан чит яаё рэтэму мэчынкы нъигигэтӄин аткэка нынъэлӄин ынкъам нытчыпӄин нотайкочо  нутгыӄин тэнъэк ымы ыттэ	
ӈэвысӄэтти нылютэӄинэт эʼчуулгычыку ынӄоры нытэнъэӄин нотайкоч миӈкриӄун тэленъеп уйӈэгатвален чоп	
ыттыт колё нэрмэкин тэнъэткук чама ныкэтгуӄин танойгынмытатык тэнъэк мытӄыквыт ынкъам ӄутти мытӄыръэлетыльыт яаёлӄылтэ	
оʼмрыӈа  эмэйыӈкыльин ӈэвъэнйыръыӄэй ытръэч унмык авэтгавкыльэн	
нунтымӄин ынкъам ӈэвысӄэттумгэ айъокыльэн	
вытку чинит ӄытэ нитӄин ырыкагты ръэнутэт этчеты вальыт рымэгчеравыӈок	
ӈавэтынва оʼмрыӈана яӈачыкойпы йытонэн энэтрон ынкъам етъаӈрытчынин йъэнниткунинэт чематгыргыт	
эвын ӈаргынэн гомавлен	
энаральыт нэмыӄэй нэнэтровӄэнат	
ӈэвысӄэтти пынлятвылга нитӄинэт нывинрэтвылгыӄинэт ронпатык	
оʼмрыӈа энэтровыльын ӈэвысӄэтэ найъон нэвинрэтын ронпэрӄыльын	
наӄам колё нымэйыӈӄин льалянрон ӈыранчьовыргыльын	
нэмэлым чьовыргыт гарылгыленат налгэпы тъэр нэлгыт  ынӈин мыкэльыт чьовыргыт	
етъаӈ гэтчылин лыгэн ытръэч таӈынпэрӄы гэтчылин	
ӈалгыл аграт нэнтитгытэвынэтӈаргыногты натанат иӈӄун таӈынчымӄаты	
ынӄоры нэнвиривын ымыльэты росӄын нэнчымӄэтын нэмыӄэй виин ӈаргыногты натан ръэгэгавынвы	
гэпэӈъивэтлинэт	
оʼмрыӈана пынлёнэнат виин кытэ мынпаӈъэвӈыто	
ӈэвысӄэтти татлыӈгьат ии	
рывиривнин вэлмоллыёчгын йымэтвальын	
йытонэнат моллычыкойпы ӄаматкынэты ӄорэн ейпыт рэрыльыт	
муллымул лыгэн киткит гавэлчачален	
ӈэвысӄэтэ нивын кыкэ энмэч гинэригыт	
льэлеӈкин ӄоранматкэн ейпыт гэнэрлинэт энмэч муллычыку гаёленат гэтэнрэвычгылинэт гэтэнмуллырэлинэт рыпэт мэлитчетыльыт	
ӄутырыкым ейпыт тэгмэчынкы рэрыплыткук лымӈэ ныпатӄэнат нурэныпгыпгэвӄинэт	
рыкылванма пилгын пыгпыгкэн ӈэвысӄэтэ ӄаматкынык нынрамавӄэнат кэӈиӄытъулти чама ейпыт	
ӄамэтвама нывэтгавӄэнат нымӈылтэлвылгыӄэнат тэнӈыткучьэтэ	
тэгмэчынкы гапэтатленат рооттэ	
оʼмрыӈа иквъи ӈотӄo раёоʼръогъа аʼӄанотагче вак лёнлят мынъыпатынат 	
ии ӄэйвэ  очыткоаʼт	
ӄол иквъи нъэлгъэт	
чама мынъымыйӈалмык	
оʼмрыӈа иквъи евъев льэлеӈкин ёрот мынынкыквавынат ынӄоры мынъёпат	
ӄутти иквъэт нэмъэм колё мигчир пыкиргъи	
ии ӄэлюӄым ынӈин вальын мургин нымытван опопы лыгэн мыныркылеркын	
гамэмылёлен ровтыльа	
ӄаймэмылытъол тэгнутгыӄин рук	
чама аръапаквъат	
нынъэлӄин  нэвлытъылевӄэн	
лыгэн ӄынур аӈӄаткынык ытръэч ӄаата нынъэлӄин тактиркытир	
гэтэӈъигигэтлинэт нэнчымӄэтынэт	
льэлеӈкин ёроӈы нымэйыӈӄин	
аграт чьомыткынгыпы нэнкылвэтынэт ынӄоры ӈирэюну нэрэнитлинӈынэт колё нитчыӄин аграрон	
мэчьэмэтыткутэ чоттагнэты нанатвын	
ӈаргын вэтчатвальыт ӄлявылтэ эймэквъэт како нэрмэтури	
ӈэвысӄэтэ нивынэт таам анъяткока ӄывинрэтгытык	
а наӄам миӈкри рынэткы	
ӄэлюӄ вытку мытӄэмиплыткумык	
нэвысӄэтти гомавленат гаӄончечгыргынтоленат	
накамлым ӄлявыля эӄылпэ нанатвынат ымы нэтрилынэт яӈак ӄынур нылгинымыркуӄинэт	
ӈэвысӄэтти эӈъэлетык гатгытлёленат	
оʼмрыӈана ивнинэт ӄлявылтэ винрэтыльыт раӄамэтвантык	
ов вынэ ынӈытэк мытыплыткумык энмэч рай ынпыначгын ӈэл гытвэтатыльын мынвинрэтчыӄивын	
ӄлявылтэ нытоаʼт	
нэвысӄэтти вакъоаʼт чотыквыткынык	
кытэ вакъотвааʼт ынкоры нивын омрыӈа вынэ чеӈэт энэтрон мыныквутын ротъымэты таӈольэваты мынытчын	
эʼми ӄынвэт ивинильын тыӈэсӄын рэпкиры	
оʼмрыӈа иикэтгъи иквъи ии опопы плыткульымури	
нэнитлитын ӈэранчьовыргыльын энэтрон нымыркуӄин гатаӈыныпъавлен кыткыткэн кытыйга туръивэвык ымы аегыткэка гэтчылин	
ӄэлюк ӈавэтынвыӄай нэмкумъыӄин чама нываӈэӄэн ӄымэл ёроӄай илгэ эпуйъэкэ	
ымы ульивыт эчерикыльинэт ӄынур ръэгэгавъёттэ ӈаргын	
наӄам аны тэтгыргыт	
нэмэ ӄутти ынръам эвлыӈ вальыт ульивыт оʼмрыӈана ратвынэнат	
ӈэвысӄэтэ ивнин мытрайпанӈынат	
тырэплыткуӈын	
ӈэвысӄэтти рагтыаʼт	
аплёратвака пыкиргъи ивинильын эвын гамэмылёлен чамагунъэлюлин	
колё майӈыколтальиӈын	
виин амколталгын мытӄыльын гэныпкирэтлин	
ынкъам орвык яал  мэмылтэ	
орвык гэквутлинэт мэмылтэ эʼмэтэ рыпкирэннинэт	
оʼмрыӈана ягнанэн пкитльэн	
рырыткунин эномат	
ръылининэт мэмылтэ чоттагнэты рытрилнинэт ӄамэквыткынык	
нэмэ ӄаймэмылтэ	
ӄаймэмылтэ	
тыӈэсӄынэ ратвынэн колталгын ымы ӄамэквыткынык рытрилнин	
оʼмрыӈана ръарӄатвынэнат ыʼттъыт гуннинэт орвытараӈык	
тынэсӄынэым орвор орвытараӈык гыргол рытрилнин	
орвытараӈ орвытрэтъёлгын гэтэйкылин номоттэпы	
ынкы чама нытэйкыӄинэт кыкватъолкэн энаймэёлгыт волвакы гытоттыт нынкылвэтӄинэт	
ныймэӄэнат гытолгыт кыткыткэн мэмылёйыръыт унъэлин рилеӄэтъулти рывыткоёт	
миӈкриӄун омавык ӈаргынэн тэкичгыт нутгывилетӄинэт	
ынкъам кыткыткэн тымъёмэмыл лымӈэвыр унъэл опопы лыгэн нынкыквавӄэн элекин роолӄыл кырвэнтоквын	
кыкватъолтэ нынукэинэт ръыпъалгав	
ыпъэтым нынуӄинэ т эмэлек рыръэлевэ ивук	
ӄутырык кыкватъолтэ ныёӄэнат мытӄычыкуивучыку ынкы ёк эйигэткыльинэт	
оʼмрыӈа ныӄалялвынвэтгавӄэн ыʼттъыквотанма	
ыʼттъыт ынин рымайӈавъёт нэнатагчечаӈӄэнат нинивӄинэт ӈавэтынвэты	
эвын нывулӄытвиӄин	
эӄылпэ рэнэтыркынинэт ыʼттъыт	
амкытгынта чоттагнэты рэсӄиквъи гамэтъантэнмавлен ранъёчгын	
ывэрачыкойпы йытоё ӄопалгын гэчимычвиткулин	
нинэнинтыӄинэт ӄопалгытъолтэ ыʼттъэты  гырголяйпы эрэттылельыт ныпэглитӄинэт	
рэнэтыплыткук уӄӄэм рымылюӈэннин ыʼттъэты ынкы орвытараӈык рытрилнин иӈӄун ныкыкватын	
ӈавэтын амкытгынта нылейвыкин ӈалгылегты	
гакоргавлен иӈӄун тумгытум ивинильын гунъэлюлин	
рэкулым мыткултэнӈэ	
 нычимгъуӄин	
тыӈэсӄын нытивыткуӄин ранмычыӈкы	
оʼмрыӈана рывиривнин кукэӈы  эвын гититлинэт эръэт эмылытъолтэ	
рэсӄиквъи тыӈэсӄын вакъоэʼчотыквыткынык	
рырыткунинэт кыелпынитти ивнин оʼмрыӈа кита ӄэнапчакъарэ	
оʼмрыӈана йыннинэт рыъягыт лыгэн эвыр тапъагнэнат ымы танойгыкэонагтэ йымэнэнат пъаймэёлгык	
этын эмычвытэ нъэлгъи нъэлгъи како энмэч роквотэ	
ии  очыткоэʼоʼмрыӈа	
 гынмыл гыт турэквэтык ӈэвысӄэтэ нэвинрэтгым	
ымы льалянрон нэвинрэтгым рэмкумъэвык	
ӄымэл епэчгин тэркэвтытвэтыляма мытыплыткумык	
ӄаӄа ӄымэл рэлкун таӈэгэты рэнъэлы йылӄэтык	
ӄэмиплыткук оʼмрыӈа ронвэрэквъэ нычимгъуӄин вэлетым тумгытум коргаквъэ	
ӄэглынангэт торэнэтрочыкон турээкэтык гакырвэпэрален	
ымы айколтэ рырыратъёт мэлечерикэ гэнъэтлинэт	
райылӄанӈыма оʼмрыӈа нычимгъукиӈ рэӄулым колталгын чавчывагты турулвэвык рыльататъёлӄыл	
налгэты пууръичгын чама лыгэн пкэрыквын авынральык	
ӄэйӈун ралгэкоргавӈыт колтагты	
ӄэтэв тумгытум эминэльульын вачаӄӄун ытръэчыʼттъыт мычвынтэ	
аʼмын ӄэтэв ыʼттъыт микынъэм нъэвинрэркынин	
чама рэтэм льэлеӈкин каргатгъэ итык епэчгин варкыт льэлеӈкин нэлгыт	
ынан ӄэйӄын ӄэтыӈоръоӈӈок мыпаколыргонат аʼараянвыт мынрымэнат	
наӄам ытръэч амынан ярачыко мигчирэтыльын	
оратвааʼт чеэкэй нымытвак уйӈэ эгмиӈыкыльинэт	
нылвавӄэн кымиӈэтык	
эчги нытомгатӄэнат эчги нынанӄатӄэн эвыр нэрэтӄинэт	
ейвэчу нинэлгыӄиныʼвэӄуч ымы чинит нывэннэтӄин кымэӈыянвэтыӈааккальэты тумгытум  ӈэӄагльэты	
оʼмрыӈана лыгитэӈу нинэлгыӄин тумгытум ӄэлюӄытлён нылгинытэӈӄин ӈавъанэты ейвэчу нинэлгыӄин экымиӈэткэ вальын	
олвытвакыльэн ӄонпы ымгэвэӈэт аӈӄайпы лейвыльын	
чама яраӈы ынан пэнин рычекоё имырэӄык нылгинытэминӈьнӄин	
яракэн рэнмырил тэӈэкээкыльин	
галгэтанрынӈыленат гэлгитэӈкээтвылинэт тэврит	
эмыръаяанаӈ утъымыт гэлгитэнтэйкылинэт	
ярачыко таӈычьыыргын нымытвак	
вэлыт ваӈэкэн ӄэмэт рилӄунэӈэт эръэмпэкин эръэнчинэӈэт имыръэнутэт нинэтэнтэйкыӄинэт	
ымы пэкулти инээнӈэткинэт  нинэнтыӄинэт оʼмрыӈана	
нинэтэйкыӄинэт амкомъэты вылтэты вальыт эрмъэгтэкин мумкылти  умӄэлевтыӄэгти	
имыръэнутэт нинэтэнтэйкыӄинэт	
ымы пэкулти инээнӈэткинэт  нинэнтыӄинэт оʼмрыӈана	
нинэтэйкыӄинэт амкомъэты вылтэты вальыт эрмъэгтэкин мумкылти  умӄэлевтыӄэгти	
эвын чегталяӈкы рэмкын нылейвынӄин магляльата аколымарамкэты	
наӄам эвын чит рэмкын энӄивъыттъыльын	
алвавкыльэнат рэмкичик ыяагты лейвык эӄылӄылкыльинэт	
тэнуйгын  пкэрыквыт ныйӈэӄинэт авынральэты	
нэмыӄэй тыӈэсӄын ӄол нитӄин нычагыргатӄэн	
ӄымэлгынан нинэрэтӄинэт валят пылвынтыт пэкулылӄылти кэмлилют нэлгыт  лыгэн ӄун танъяач вальыт имыръэнутэт	
ынӈин эвын читтэленъеп рэмкын гэчинъюргэвлинэт	
энальоянвыт аӄытлекэянвыт аӈъока ганымытваленат	
нэмыӄэй тыӈэсӄын ытри оʼмрыӈа аӈъока ганымытваленат	
тыӈэсӄын ёаʼнма ярак олвытвак ванэван нытымӈэтвааʼн	
тылгыма нутэсӄын тэнуйгыт ӄэюнъэлин култэт нинэнвилевӄинэт ынӄоры гаӄлявылтомга нырвыӄэнат ӈилгу	
рывыплыткок нынвэчӈытовӄэнат	
энмэн гатвален эмлыттъатын кынмаӈӄачормык	
ынӄэн ӈан черивээмӄэй мачонмыёлгыльын	
ӈэнри нинэнмэсӄивӄинэт рывъёттэ ӈилгылӄылти	
ынкы виин норанматваӄэнат ынӄоры вытку вэчӈытольыт ӈилгыт нэнатвэтӄэнат ӈаргын йымэтвак нытэӈъигигэтӄинэт таӈавэлыткэка нынъэлӄинэт	
ынӈин ӄэтыӈоръотагнэты нытвэтытваӄэнат	
кымэльым рэмкичик аӈъокыльэн тинэӈӈык ӄымэлынан колё нылгинӄэвивӄин	
ынкъам ынпыянва ӄонпы ныкэтъоӄэн экулымэвээм нивӄинэт колё нъумӄин ваамӈын аʼмын мыкынныльын	
тэлеӈ ынӈин аӈӄальыт гэчиӈивэӄэтлинэт ранымытвачкы ӄымэлыргынан чьачагнотайчын нынӄээвӄин	
нутэнут ныкэтгуӄин таӈамалваӈ тэгинӈэтык	
аӈӄы олвытвакыльэн пэнин гилгил тылельын	
иʼрвытгырык колё пэнин налгылегты пычьычьын	
алымы кааткогэлгэлчыӈын вачаӄ пэнин ӈалгылегты рыляё	
ынкъам ӈинӄэй чинит торляйвыӈӈолʼъын нынымгоӈатӄэн рыгъюлевык	
пытляӄ нынйъончаӈкаавӄэн	
нымӈылёӄэн мэнӄо ныйъоӄэн	
ӈинӄэе янот лыгэн мынга рыкалырова нынтыӄин мэӈӄо нытийгатӄэн	
ӄынвэтэвын нытвыӈӈоӄэн мэӈӄо йъольын	
нэмэлым ӄутти нынйирӄинэт рывэтгаватык	
ытлыгин вэтгавыт нинъэйвыт эӄылпэ ныгъюлетӄинэт	
нинӄэгти ныйыркъэв нэнъайвыёт эӈъэчкыльинэт рыйивэтык	
тъарынъевыётым ныкэмчичылтэтӄинэт алымалка нынъэлӄинэт ӄымэл ынкъам лыгаӈъачгыргыт нинъэйвык чама амйыкыргатыльыт	
эʼэʼн винвээʼн чимгъук ныръэчумкэтӄин	
нылӄээрыӈоӄэн ипэ мэӈин ныгыттэпӄин мэӈиным нъыръыӄин	
нинӄэгти рыяалявкы рылымӈэнавкы лымынӄо лейвыӄ ивиник копрантыватык откочьыёпатык милютгилик тапкантак кыткытык понӈэма эплыӄытэткук выёткок	
тэнмычьо мынъылгын аплыӄытаткогыргын тэпӄэк понӈэма	
ытлыгэ ынӄэн нытаӈынкалыровӄэн ӈэнӄаеты	
ыргынан нивӄинэт ӄутырык нэрэнъэӄэвыркынэт галгат оʼраторыкагты	
ӄэглынангэт люур гачгамкын ныпъултыӄин люур кытрыягнавкы нэймэвтылеӄин	
ӄонпы етъаӈ эплыӄытэт левтык рыкылватэты рытык торгалятыляльэты оʼрагырголягты ринтык галгак ныръэчумкэтӄин эт	
рыпыткавъёттэ ранъав нэрэтӄинэт	
кутти аӈӄаткынык нэрэтӄинэт	
аӈӄаткынык ирыльыт ӈинӄэе ныпэнрычерӄэнат	
микынэ ыʼттьыёл пэрэё  ынин гатле	
эйылӄыкэ вама ныӄалялвынвэтгавӄэн омрыӈа	
ытлён ныппыльэв вама колё винрэттумгу гэлгылин чама лымынӄо ганлымӈэнавлен	
ынӄэната чиниткин вагыргын нэнакэтъоӄэн	
ынкъам тумгытум эӈинӄэйкэ вальын ейвэчу нинэлгьпӄин	
наӄам итык ыргынан гэтумгынынэ нымытвагыргын гатаӈкычгэпылен ытръэч оʼтчой вааʼт нымытвак уйӈэ энэнэнэкэ варкыт	
тумгытум ӄол нитӄин нонтымытваӄэн ачгэвэтгавка нынъэлӄин	
чемгъотвальын ванэван нымӈылёнэн	
ытръэч нычимгьуӄин этъым кымэӈыянвэты вэннэтэ чемгъотваркын	
ынӄэната оʼмрыӈана нинэлгитэӈынмэйӈэвӄинэт ыʼттъыӄэгги минкриӄун ытръэч мычвынтэ	
аʼмын тыттэӈэт мытынпэвтылеркын	
нычимгъуӄин оʼмрыӈа	
оʼмрыӈа	
итык эвын гатваленат рачымчыт ынинэльыт чакэттыт	
кэлюӄым чинит нымытвальыт гэнэнэнэлинэт	
чычеткинэт унмык ванэван нырэвинрэнӈынэт	
ытръэч тараӈык рэтэмэтык итык эвын нывинрэтвылгы  ӄинэт алгол	
ыргинэт кымиӈыӄэгти унмык элейвыкыльинэт ӄэлюӄым гатльаленат гэтлыгылинэт	
алымы ынйивэ ӄонпы тагчечанъёттэ ынйивӈэвэ етыльыт чачатакэчга нэнанӄамэтвавӄэнат	
ӄэмиплыткук нырагтыӄэнат виинноратваӄэнат ныпааӄэнат лейвык	
наӄам итык тыӈэсӄын колё нылгиныгынниӄӄин имыръэгынник нинэривлыӄин аӈӄайпы амноӈгыпы	
наӄам колё нинъыӄин чама мэйӈытымкычьыльын	
алвавкыльэн имырэӄык эʼмэтык кээткук	
нинэрэтӄинэт оʼптытъар рэмгутэтэ мэмылтэ льэлеӈкы	
нэнакытгынтыпэнрыӄэнат умӄэт гынтэвыльыт нэнайъоӄэнат	
пойга нэнанмыӄэнат	
минкриӄун ынан гатаӈкычгэпылен вагыргын  ынӈин этъопэл аӈъокыльэн нымытвак	
омрыӈана нэмыӄэй нинэтэӈыйипӄин нымытван ярачыкокэн	
нэмэлым ӄутырык эӄину нылгыӄинэт	
авынӄалялвынвэтгавэты йылӄэтгъи	
эӄылпэ чаёквынаймаквъэ чотыквыткынэты	
ныгагчавӄэн тынэсӄын ныринъэлкыӈӄин	
плыткунэӈу ӄамэтвак оʼмрыӈана рывиривнинэт эвиръыт киткит таатконэнат ӄонагтэ ымы памъят	
виин кэргымма тумгытум йымэтвальыт ръарӄат рывиривнинэт ыʼттъилгэтысӄиквъи	
ыʼттъыт галгэкоргавленат ӈавэтынвэты	
ӄутти ръарӄанма нъэйӈэръуӄинэт	
тыӈэсӄынэ ивнин ии ӄэйвэ рагтэты айвэкэн пэляё аймак унъэлин тырэрэнӈын гаӄачайыръыма тыпэлян амытӄыквыкэта	
ии — очнэн тумгынэнэ	
ныгагчавӄэн таӈӄэтэгэты нинъэлкыӄин	
нэмыӄэй рачымчыт нэлкыӄинэт	
ныкитэ гэӄитылин ыʼльыл паӈъэвӈытольыт ыʼттъыт гэквэтысӄычетлинэт	
тумгытум эквэтык омрыӈана рымэгчеравыӈонэнат айвэкэнат инэльуйыръыт	
наӄам нылгиныйыӄыʼӄин инээнӈэтык	
эӄылпэ рывэнӈынинэт мэмылтэ	
тэкичгыт ёнэнат пыгпыгчыко	
инэльуйыръыт	
наӄам нылгиныйыӄыʼӄин инээнӈэтык	
эӄылпэ рывэнӈынинэт мэмылтэ	
тэкичгыт ёнэнат пыгпыгчыко	
пыгпыгыт такэчгыёчгыт виин ныёӄэнат ывэрак иӈӄун этэкичгыкэ нъэлык ӄэтыӈоръок йытоолӄылтэ кырвэноолӄылтэ	
лыгээнэн колталгиӈын —колё рычикук нитчыӄин	
плыткук мытӄэтлынин	
ӄамэквын ыттэ тэнъэнин рыгтамавнэн	
рэмкумъэвнин колталгын ӄонӄал рэпалгыткынык — виин ръатчавнэн томгынана	
ынан тывэтыӈок чинит ныягыркаанэнлымэвыр лыгэн опопы чинит рэнчимгъувӈынин нычемгъовэтгавӄэн омрыӈа	
гакыттывэлен гэӄитычгэтлин ытръэч тэркэпы эвыр нылгыӄин	
ыʼльыл ӄынур коочыгаглыӈ ын элек	
тэнуйгыт ягыркаак нитъывиритӄинэт	
тыттэтгъи тапӄаткынэты орвытараӈык йымэнэнат оʼрарыгэты —виин нъигигэтынэт ынан иʼгигэтыльыт мытвэтынат	
эвын нывулӄытвитылеӄин тиркытир гэймэвлин туӈилльэк	
пэтаръата каӈэӄыкватгьэ	
амынан ӄамэтвак нэмӈолӄэн	
рычиитэвнинэт эръэт мэмылытьолёэʼ чама аръапаквъэ	
етъаӈ рытчынин кукэӈы ымы митъэ мимлыттъынин нымилӄылю рытрилнин пэнъёлгык ӄача	
мимыл гэтъэттывилин	
аймыэʼ аӈӄачормэты пэтыэлыткынэты	
мимыл йымэма тыгагтыткочьыт нувӄинэӄэгти аӈӄакымъыӄагтэ мимлычурмык ныпиӈкуткуӄинэт	
ритлиннин аймыёчгын мэрынрэ нылеӄин	
итык аймыльа ръэт ганкыттыватлен ытръэч найылгавӄэн пэӄэттатынвэты	
чыгэйылӄык пкирык паӈъэвӈытоэʼ	
ооквыткынык вакъоэʼ	
вакъотвама нинэгитэӄинэт выквыт	
тыляма оʼрэмпакы ныллепыткуӄин	
льунин выквылгын	
рытрилнин аймыёчгын	
кытэ ляйвыӈӈоэʼ	
льунин ӄол выквылгын пиринин —рычечьатыӈонэн	
чыӈатгъэ	
ӄол чыӈапыт вылгыӈ вальын пиринин	
ӄаӄ а таймыгъак чама тытэныврэӈык	
наӄамым ӈот вэлетлым нирвыӄин ымы тэӈэкээкыльин	
нирвыӄин ымы тэӈэкээкыльин	
ныпкитчыӄивӄин магляльын	
эвын колё инэӈэльын	
чама ровтыльын ӄэюнъэл	
тыӄэсӄынэ унпынин орвор аралекэгты	
гэнэмгутэвлин ӄэюнъэл орвык лыгэн ымыльэты гьэмэтлин	
чама рэннин айвэкэн мэйӈунъэлытъул	
оʼмрыӈа эноматытрыткогъэ ратвынэнат тэкичгыт чоттагнэты	
эӄылпэ кукэнпыиʼ рыюнэвнин пэнъёлгын уттытрилнин рымнин кукэӈы	
тэръэӈгъи унъэлытъуле чама йигъеръэвнин	
лыгэчьыльын унъэл	
тыӈэсӄынэ эмчемэнэн ӄэюнъэл ратвынэн чоттагнэты рытрилнин ӄамэквыткынык	
оʼмрыӈа ӈалгылегты нинэривлетӄин тэкичгэ	
лыгэн нинэтрилӄинэт ратвыёттэ рэпалгыткынык	
рэӈуплыткук ыʼттъыт рылгалгъат	
оʼмрыӈана нэнатагчечавӄэнат аʼмын мургинэт инэнтэйӈэтыльыт	
ванэван тэпэнинэӈэ ныпиӈкучитынэт	
рэсӄиквъи эвын ыʼвэӄуч гапчегтывален	
омрыӈана рывиривнин кукэӈы ничыӈъэв гититлинэт эръэт	
эръэмпэиʼоӄӄаматкынык	
уӄэмэт ӄэвийыръыт аколымайпы нонмыӄэнат чама гыролмы кэлильыт	
чотыквыткынэты рэймэвнин кэмэӈы	
тыӈэсӄын гакэватчотатлен чотыпа	
ӄэнат пэкуле чывиткук мэчычьу нымуллытилиӄинэт	
йигйит гэтэӈититлинэт	
чиитэръуэʼт ныӄамэтваӄэнат авъеткынка	
ӄэмиплыткук рытамавнэн галгарга ӄэмэӈы ынӄоры тагмаленэн въэйӄэе	
румкэвнин гыргол ыʼттъэ айӈокэгты	
тагнымытваянвэн ӄамэтвакэн яаё ӄэмэӈы уӄӄэм рилӄунэӈ кукэӈы —ӄуным имыръэнут— вэты гытамо гэлгылин	
ынкъам апояткэгты вэты ӄэмиплыткунэӈу ныныгтамавӄэн	
эвын гэвулӄытвилин	
рывиривнин ёроны рынлевнин ээк	
айколятгъэ	
тыӄэсӄын памъятвыэʼэмкэмэтльэн рэсӄиквъи нэлкытваӄэн	
оʼмрыӈа — чоттагнык	
нинэнэмкумъэвӄинэт ратвыёт туртэкичгыт	
нэнанъетъаӈавӄэнат эйвылӄылти эргаткэнат ынпыянвэты	
рывытконэн кыкватъолё рилеӄ унъэлин рыльэтэннин орвытараӈэты йымэнвы	
уттык рыймэтковнэнатмэчнъумӄинэт тэкичгыт	
йымэёттэ нымуллытилиӄинэт ныйитӄи нэт нотасӄыткынэты	
туртэкичгыт	
нэнанъетъаӈавӄэнат эйвылӄылти эргаткэнат ынпыянвэты	
рывытконэн кыкватъолё рилеӄ унъэлин рыльэтэннин орвытараӈэты йымэнвы	
уттык рыймэтковнэнатмэчнъумӄинэт тэкичгыт	
йымэёттэ нымуллытилиӄинэт ныйитӄи нэт нотасӄыткынэты	
эвын гэтутъэвлин	
ымы рачымчыт гулвэвлинэт ытръэч нымгымгэтӄинэт	
этъым нымэӈкъамӄамэтваӄэнат	
кымиӈыт этъым гарайылӄыӈыӈоленат	
ӈаргын уйӈэ аляйвыльыткынка	
элкытвама тыӄэсӄын ныӄалялвынвэтгавӄэӈ итык гымнин тумгытум алвавкыльэн нымытвак	
имырэӄык гэгъюлетлин	
ӄонпы гытамэты нинэгйипӄин ярачыкон	
утъымыт чотыквын ёроӈы ӄ ынур ӈаргын ораныпъавъёттэ ӄынуртиркэ ръэгагавъёттэ	
нинэтлыткуӄинэт пэкулӄэе мытӄыйитйитти ӄымэлым эргэлкыльинэт нэлгык	
чама уʼрэвычьэтэ нитӄин	
нинэгитэӄин чьовыргын энэтрокэн	
апоаʼткынка нинэгйипӄин льэлеӈкин ёройӈын	
ӄонпы эчерикэ нинэгйипӄин нотайкоч рэпалгэн	
ытръэч иаʼм выёльылӄыля алпынрыка инэнтыркын	
рэӄэ вэнъым йъарат тынвэтын вагыргын	
ныгаляӄэнат торыгтонаӈо нывъиӄинэт	
тыӈэсӄын ӄынвэт мычвынатык гапаален	
ӄынвэт гэӈирэсӄивлин	
ытръэч ейвэчу нинэлгыӄин ӈэвъэн	
лыгэн итык наӄам иаʼм нытомгатӄэнат ӄынур левлевэтыльыт	
наӄам тэӈэмӈинӄэй нэнагтоӄэн	
кэӈилыкэтгъи тумгынынэ	
тыӄэсӄынэ нэнакагмалеӄэн нанӄэпы чама нэнаномаатӄэнат лёльот	
оʼмрыӈа тылёмаквъэ кэӈилыку	
тумгытум ивнин нэмэ итык тыӈэи ытръэч ӄэйӈун левлевэтыльылӄыл	
наӄам опопы епэчгин ныппыльэвӄэй эрэткэ	
наӄам ӄутыргин киткит итчинэнитлитык эвыр нэрэтӄинэт ынкъам аӄылгэлёкэгты	
гымнин оʼраттагнэты варкыт наӄам эвыр въиркыт	
лыгэлӈунэӄэгти энмэч выёльымэч нынъэлынэт ӄутти	
ытръэч нанӄытвама тытэвиминӈыркын	
нанӄытвама тытэвиминӈыркын	
ӈэвъэн чинит аʼтчака чамъам мытрэкымиӈынъээʼ	
иаʼм аʼтаватааӈыткока мытитыркын	
эʼтки вай гэвэты вальыморэ	
эвын таляӈкы рэмкын ынӈин гатааӈытколен	
оʼмрыӈа иквъи вэлынкыӄунэйгыт нычичигыт	
эмэлкэ гым чимгъульигым энаалёмыркын	
гыт йъарат ейвэчу тылгыркынигыт эӈъэл етыльэтыркын	
нынӄалялвынвэтгавӄэн	
ӄынвэр тумгытум йылӄывъентоэʼ	
оʼмрыӈана кэтъонэн ынпыӈэв нымытвальын ынанъяальярак	
ынпыӈэв уйӈэ экымиӈыкыльин тэленъеп гэпэлӄэтлин тумгытум	
таӈамынан нынымытваӄэн ытръэч ыʼттъыӄэй тумгу нинэлгыӄин	
яраӄай ныппылюӄин рычикумич мэйӈэльыӄэй	
нытэйӈэтӄин ӄэвиичьыткутэ энальоянвэпы	
чама яйвачьянва туринэльук нылпынрыӄэн	
эвын гэнпэвлин кэӈунэӈэтэлейвэ гэнъэтлин	
эргатык кыеквъэт эвын гаёоʼръолен	
тыӈэсӄын ымъылёӈэт мигчирыткуиʼ ярак	
ягыркаанэн колталгын ынӄоры тывэннэн орвытараӈык гыргол	
ӈилгу нэтэйкын колталгын ӄэюнъэлин	
омрыӈана лыгээнэнат ковлёкы чывэёт култэт пэтле таӈвэляты	
тэмкумъыӈыплыткук ранмычыӈкы ӄлявыл тамэнӈатыӈоэʼ	
люур ӈинӄэгти увичвэтыльытаӈӄачормык кытгынтырагтыаʼт	
эвын гынмыеп кытыӈэны гэлилин эвын кытыйгын гэрмэвлин	
ӈинӄэгти кытгынтыгаляльыт пынлёнэнат ӄол нывилгъи ӄaӄa	
иничгытэтгъи тыӈэсӄын	
румкэвнинэт рымэгчеравъёттэ эʼптэ тыттэтгъи тапӄаткынэты	
эвын нымкыӄин ӄлявылтэ нэмыӄэй гумэкэтлинэт нытвэтчатваӄэнат	
нантаалгылявын эймэвыльын	
ӄол иквъи ӄaӄa тэгмэчынкы айвэ гыт гэӄэюнъэлюйгыт	
ии	
ии	
аʼмын гымнин чамэттаё эмрыльэтыӈэтык	
эчвэрагыргын рэнгынунэвӈынин гилгил	
итык мэльивэвыльын кытыйгын	
эвытым ночын амынан вэтгавыльын ӄутти ныпалёмтэлӄэнат	
ытръэч ныллепӄинэт	
кытыйга тыленынунэвэ рыннин гилгил	
кытыйгын тылермэвэ итгъи	
ӄотытвальыт ӄлявылтэ тылетъэттывигъэт	
ымы тыӈэсӄын эквэтгъи оʼраярагты	
эймэквъи орвытараӈэты	
паӈъэвӈытольыт ыʼттъыт коргыръоаʼт	
рынрынин ранъёчгын ывэрагты	
рывэнтэннин ывэран ныгчитэ йытонэн ӄопалгытъол	
йытонэн ричиткин валы тэрэӈӈыиʼ	
рэрэннин гынульын ӄопалгытъол ывэрачыкогты	
ыʼттъыт готытвальыт нытлепӄинэт чама нъэйӄэӄинэт пиӈкучьэтэ	
ытръэч гутилгык нъаратӄэнат	
мэрынрэ агагчавка рэӈэтчыӄивнинэт	
оʼмрыӈа тытлепы эʼлепэтгъи гитэнин рэӈэтыльын како эӄэлюӄ рэӈэтыркын	
рэӈэтыльын нинэгитэӄин	
нинэнинтыӄинэт рэӈыт ыʼттъэты	
ӄутти рэнтыёт нынвэтӄинэт пэглитык	
омрыӈан рымайӈавъёт ыʼттъыт ымы чинит ӄонпы раӈатъёттэнымэчытгивылтэтӄинэт раӈатыльэты	
плыткуиʼ рэӈэтык ранъёчгын ыʼттьэ нэнмылюн ынӄэн рынрынин ярагты	
эвын оʼмрыӈа тытлепы яал гэнъэтлин	
рэсӄиквъи иквъи ыттъыӄэгти тырэӈэтынэт	
кыкэ вачаӄ чит нывэрантайгым	
тыплыткунэт амйъакытыйга рэнтыёт рэӈыт ӄутырык нынвэтӄинэт	
ӄэлюӄымвэнъым ынръам йыӄынлииʼ энмэч рэлятыльатыӈоаʼ	
йыръэннин пыгпыг	
ынӄоры ёӈавӈытаэʼ	
лыгэн киткит нымэлетӄин нынотагчечаӄэнат нэвысӄэтти	
епэчгин турвулӄытвик нытэтумгыӈӄинэт	
вулӄытвик нытаӄъапатӄэн ат	
эвын гэлеръулин	
ыʼтвыткульыт мэлмэлетык нырыркоӄэнат	
инчьэвин нагновӄэн ынкъам гарырката нытваӄэн aӈӄы	
ныӄамэтваӄэнат	
нытвыӄэн амалваӈ вальын торпыӈыл	
наӄам колё омом	
кэрыльыт ныӄончечгыргынтоӄэнат кэргыргэпы мэчичьу нилгиӄэтӄинэт лёльот	
ванэван ныӈыркылятынат	
нынръэлевӄинэт ынкъам нынуӄинэт рыкыкватъолылгав	
ныгагчавӄэнат эʼми рай ыʼтвыткульыт леӈытэӄ энмэч эмнуӈэтгъэт	
оʼмрыӈа нэмыӄэй гагчавыӈоэʼ	
тимтигнинэт эвичут	
гичининэт ромакавъёт вытвытыльыт уттыт ынкъам имтикрыкылвэннинэт	
эʼвчайвэты эквэтгъи оʼраярагты	
гитчетлин	
лыгэн оʼраӈайгыточгэты иʼӄупгъи	
выквыткоткыната пиӈкуткутэ нылеӄин наӄам тылян эрвывыквыльын	
ӄэлюӄ пкитльэн гагчо ии вэлет гыт инъыльигыт вынэ ӄатӄаркын	
льунин уттут пиринин	
ынӈин кэӈунэӈэльын рагтытыляэʼ	
ӄутти энмэч гапкэрыӈоленат ӄуттиым гэпкитлинэт	
нылеӄин паӈъэвӈыточьата	
люур тыляма вэтчаэʼ— эвын орыныкагты нылеӄиноʼравэтльан	
элкылнин тылельын тыӈэсӄын	
ынръам гымнин гагчо лынъё ныръэӄин	
пкитльэн пынлёнэн ивнин натвыгыт пэӄэттатыльэгыт выквыткок ынкъам тыягнагыт	
ӄэйвэ нымэлӄин гыткалгын	
ии ытръэч рилеӄтъылыӈоэʼ этъым тынъаравын	
винрэннин вакъольын рывиривнин имыт	
ынӈин кытэ паӈъэвӈытоаʼт	
оʼмрыӈана пынлёнэн гынмыеп гэмпэтури	
ӄэчейыръыт мури ыʼтвынтома	
эчги тыттэтык ярак пкитльигым нанымӈыляквым пкитльэ нутэгчильэ	
ынӈин ымы лёныпчегтывата тэквэтык	
ӄэлюӄым люӈвинрэтэ нэнтыгыт ытри нэмыӄэй колё итчимтильыт	
оʼмрыӈа иквъи ээй	
тыӈэсӄынэ эмтэйпынэнат эвичут	
ивнин ӄэлюӄым гамалятьёчен ӄэйӈун раёоʼръосӄычаты рэчепы тыӈачьылгын	
наӄам юӈэвыт турынӈэльыт таӈычьыыргыт пырык	
чама ӈыргэт епэчгин ачетлёткыльэнат	
тыӈачьылгын	
наӄам юӈэвыт турынӈэльыт таӈычьыыргыт пырык	
чама ӈыргэт епэчгин ачетлёткыльэнат	
нэнъатчаӄэн атӄытыляльын чама нинэвинрэтӄин тылельын	
ыʼвэӄучитэ ивнин ынӈэ атӄытыляркын панэна ёӈавэты ӄынур ӄылгилюльигыт	
оʼмрыӈа рэмыннуӈгъи	
ӄэлюӄ тэӈвытку тумгиинэ ягнанэн чама ныкоргавӄэн	
эмчимгъутэ нивӄин	
ии вэлет ӄунэче ӄимтитылеги	
ынӈин пкиргъэт ярак	
пычакъарэнэн оʼмрыӈа тъыле ваӈэйпыэʼ	
йыннин памъялгын эвын пэпэкылгын гэннутлин	
вакъотвальын ивнин ынӄэн пипигӈытэти леӈытэӄ	
нивын рэльын ети	
ии — очыткоэʼ	
тыӈэсӄын иквъи ии вачаӄ чинит пкиргъи тъылтэгнык ӄытлыги гэпипигрултылин	
вытку вай тынйыпыӈатын	
кыкэ аʼмын иʼвчимгъульигыт	
омрыӈа чит ӄутыркын тумгынынэ ивнин вынэ взлет игыр ӄолвывакъотвагэ ынан гым тырэӄэмэнэймэвы	
нэвысӄэтэ рырыткунин имыт	
рырыткунин эӄуттэврэӄэйыпъаёчгын ыпъантоэʼ эвын чама вэчовтыльын	
мытӄэннинэтыпъэт рэймэвнинэт чотыквэты	
йытонэн ӄэмэӈы  ынӄэн ымырытрилнин чотыквыткынык	
тыӈэсӄынэ орвытараӈгыпы рэннин кыкватъол агтыкыкваткыльэн	
ӈавйъэлгытомгын тыӈэсӄынин нэмыӄэй ачгэвэтгавкыльэн нунтымӄин	
нэнарамавӄэн авъеткынка	
ымыльо ӄамэтвааʼт	
кокайпы йытонэнатайвэкэн эръэт ынӈин чыӄыльыт нэнунэт	
нунтымӄин	
нэнарамавӄэн авъеткынка	
ымыльо ӄамэтвааʼт	
кокайпы йытонэнатайвэкэн эръэт ынӈин чыӄыльыт нэнунэт	
плыткук ымы ынан айколяннэн рэлкун ынкъам рывиривнин чьовыргын	
гынмылкинэк ынин рилеӄ тъылыӈ нъэлгъи	
нэвысӄэт уʼрэвыльын ивнин ынръам тылгирильэтъылыркын	
ӄутынэ чичевнин пынлёнэн ӄэйвэ ананӄаткыльэгыт	
ивнин ӄэйвэ чит	
евъев мивын ытчай	
ӈытоӈӈок чотыквэты рэймэвнин эʼчуулгын	
ивнин вай эʼчуулгын тынэймэвын	
ээй  очнэн	
эргынкэн	
ытръэчым ӈунри гэлилин	
тыӈэсӄын нычичыльэтӄин	
аплёратвака ытчай етгъи	
рэсӄивыльын тыӈэсӄынэ ивнин ети	
ии	
эʼми пипигрултыльын	
рэлку  очыткоэʼ тыӄэсӄын	
йылгалваӈ вальын ипэ нырэӄын	
пчегтываэʼ чотыквык вакъота ынӈин кэтльан рэсӄиквъи	
оʼмрыӈа нарычгытваӄэн	
ынпыӈэв рэк вакъоэʼ	
ынпыӈэвэ ивнин иаʼм виин морыкагты элӄыткэ тыӄэсӄын	
ӄэйвэм виин опопы	
уʼрэквъи омрыӈа ивнин тумгытум виин энарагты ӄылӄытги	
ии — очнэн ӈытоэʼ	
ынпыӈэвэ пынлёнэн ръэнут тъылыркын	
мальаляёӈӈольэгыт	
ӄэйвэ ананӄаткыльэгыт	
ӄэйвэ наӄам итык	
ээй евъев аʼляёлгын мыгтыаʼн	
ратвынэн аʼляёлгын ивнин ӄъаляёгэ	
вакъоэʼ аʼляёлгыткынык	
киткит кыттыывээʼ— люур ръэнут эрэтгъи	
ынпыӈэвэ ивнин ынръам ръэнут эрэтгъи алвайпы	
ээй	
ванэван титэ ынӈин ӄытвагэ	
ванэван кымиӈэтэ нитигым	
наӄам ылӈыегтэлыльыт нъурэтӄинэт	
ии ынӈэ ынӈин ивкэ нытайыӈӄэн	
ынан люрэӄ титэ ейвэчу нэрэтчыгыт	
айылгавка гымык рилпык ӄинэнрэт епэчгин тыръарэгыт	
инэнрэтэ ӄутгъи илкин пэпэкылгын нытъылӄин	
ивнин виин ӄолероӄалык ӄатчьатгэ	
ынан тыриниргиӈэтгыт	
ӄолероӄалык валёмыльын атчьатгьэ	
ынпыӈэвэ рынэнин аʼляёлгын ӈаргыногты тыӄысӄивнин	
оʼмрыӈа нарычгытваӄэн нычимгъуӄин	
ӄaӄa лымым тъаратык тэлвээрэтгъи кытэйыръын	
аʼмынымӄэлюӄым миӈкриопопымачынан епэчгинныппылюӄин	
эʼтки уʼрэтыльынлыгэнитыккытӄылгэлёгыргын	
ӄырыммычимгъук ымы кырым мынӄылгилюк	
ытръэчтумгытумяйвачгыргын	
ынӈинчемгъома тъылгаляэʼ гэмолыгнинйылӄатгыргын	
тынэсӄынранмычыӈкынывакъотваӄэн	
ынпыӈэв аʼляёлгыннальын пынлёнэн роӄалыкгатчьатленмэрынрэ ӄырэги пэнингыныкайколяк ӄатчьатгэ	
нымэлӄин эпэгчиӈэткэ	
ымыгымлыгэн ӈотӄотырарагтыаʼ	
нанэргатыктыраёпаты	
тыӈэсӄынэпынлёнэн ынанмытраёпатыркын	
ӈавытлювъётваркыт	
мэрынрэӄэйрэсӄиквъи ымыралкоггы	
нарычгытваӄэн авъеткынка	
аʼмын яйвачгыргын тумгыӄэй	
ныӄалялвынвэтгавӄэн	
ынӈин тылейылӄэтэ итгъи	
кэвыльын инъыгъевык пэтле кыеквъи	
нэмэ мэрынрэ ӈытоэʼ	
эвын панэна нымэлмэлетӄин	
энаральыт эвын гэгъевлинэт энмэч нынлынтоӄэнат	
ӈэнри ӄытгъи	
рэльын вэймэну нэлгын гапысӄонъятъёчен	
элейвыкыльинэт энарайпы гэтумгиинэтэ ӄонпы чинит ярак вальыт	
пысӄунъетыльын чычеткинэтэ начаёквынаймавын	
чаёкватгьэ	
плыткук рагтыэʼ	
эвын оʼмрыӈа гьурэвлин ныпэгчиӈэтӄин эʼми тумгытум	
рэльын ивнин мэӈӄо ети	
ёоʼнчаӈкаавыльэгым энарагты гэлӄытигым	
ээй кыкэ	
 пынлёнэн тумгынынэ	
нымэлигым йыӄӄэй вытку	
энмэч мынӄитпыльэтыркын	
гачаёкватэгым	
энмэч рай нэлкыӄинэт	
эʼптэ гым мыкэргыпык ынкъам мытэгрэтык	
гэнрэтвилин таӈалкы гэнъэтлин	
омрыӈа иквъи ынкъам амролытвак эвнэвиръынэймэвкэ	
мачынан йыӄӄэй ӄонпы ынӈин инэгйипыркын	
чама чинит ӄол митыркын мавэръэпыркын	
йъарат унмык тымычвынпэчыкавык	
чама эейвэчкыльигым лыгэн ӈинӄэйигым —нырэлевлевэнӈыӄин иӈӄун тумгытум нырэмыннуӈын	
наӄам итык эви лыги нинэлгигыт миӈкри эвиръыт	
кэргыпыплыткок тыӈэсӄын тэгрэтгъи	
эвын налкытэнмавӄэнат	
этйыръын тыттэтгъи тапӄаткынэты ыʼтынъёпоолгэты	
ӈэнкунынъёпатытваӄэн лыгъитвъэт	
имтитэ нэнвиривын мачамкытгынта нэнтэгрэвын	
аʼачекыт пылытъымыльыт алвавкыльэнат мигчирэтык	
лыгъитвыт турнэлгэтыльыт ӄэтыӈоръок тэнъигигэтыльыт льэлеӈит кыкватык нымыркутвиӄинэт	
эвын эйычгин гэмӄытвилин	
лыгэн киткит нимытлюӄэтӄин	
тэвыльыт нылеӄинэт	
ӄутти ныеквутэткуӄинэт	
нылеӄинэт оʼр энчьавэӈӄачагты оʼратапӄагты	
ръэрик вальа ымыльо етъаӈ нинэнтыӄин рыркальок лыгэн тантагрытко	
тыӄэсӄын ныльэтӄин	
аӈӄаткынык вакъочьата ныриӈэмъетӄинэт	
эчги пилык каврааʼт люур кытамчачго нэльун пиврэльын рыркы	
рьэрильыт гакапчачавленат кытамчачго рыркальок	
нэнръэлеттурэвынтэгрилгын пиврэльын нэтэгрын нинэпыткыӄинэт — нэнпыткэвын	
пыгылӄэквъэ рыркы ӈаврыркайӈын	
ӄэчыӄэӄэй иичгэ ныпиврэӄин	
напэнрыаʼн нэмыӄэй нэтэгрын	
пэлӄынтэтгъэт	
аʼӄатылянаӈатко тэва нырагтытыляӄэнат	
мэрынрэ нылеӄинэт	
волӄытвэгты иʼвэквъи кытыйгын	
тыленэӈнэквутын йыӄыӈ нъэлгъэттылек	
пкиргъэт ярак	
рыркы тиӈутэ нымкынлеӈу нагтоаʼн аӈӄачормэты	
ымы ӄэчыӄы ынӈин нагтоаʼн эвын нъоптынымайыӈӄэн	
ӈыпэльык	
ытвъэт нагтоаʼн виин ачӄачормык нэнъимпэтын эмчевэрэнвы	
аʼачекыт ныгынкойӈыӄэнат ванэван эвынвы нъатчанат лыгэн эвыр алватыӈоаʼт	
ӈаврыркы ымыльэты таӈӄопалгыльын кымгыто нэтэйкын	
тэкичгыт ынкъам ӄэчейыръыт нэтэйвыӈынэт	
ӄэчыӄы нэчвиткун гыролмы мынгытрылгымэл уʼмэльу ӈилгылӄыл	
нʼэвысӄэтӄэе нэныттэтынэт тынэсӄынин энаматйыръыт ырыкагты	
эвын оʼмрыӈа ныпэнъёлгынынлявӄэн	
рэльыт ивнинэт ӄутынэ ӈэвысӄэтӄэе рымнин кукэӈы	
уттынъылииʼ	
рэймэвнин ӄачайыръыёчгын пэнъёлгэты	
оʼмрыӈана ивнин вынэ мэчынкы ынан гымнанчиниттырэтэръэӈы ымы тырывиэʼ	
амынан ӈаргыногты ӈыток ныӄылӄылетигым	
панэна пэпэкылгын нытьылӄин	
чама тыӄэсӄын тыттатыӈоэʼ энмэч рай гынин яральыт ӄыйъогынат	
ӈэвысӄэтӄэй ӈытоэʼ	
аплёратвака тумгытум рэсӄиквъи	
льунин оʼмрыӈа рэлӄунӈыльын	
ӄaӄa энмэч ӄути	
иаʼм виин олвытвака вэнъым раӄэтыгагчавыркын	
чама ывик мачгыто ӄылгыркын	
эʼтки вайавъёльыкыльыморэ ывиктъытльэн энрытъымучьэвкэ	
епэчгин гыммылӄолгыльэгым ынан тырэгпильэркын наӄамитык йъарат кʼырым мытгивылтэтык	
чама мыгъюлетыркын нымытвак йъарат энантагмычвынпэчыкаватэ	
ии	
ымы ыʼттьыт коргавыркыт амгыныкы алымы ыʼттъыльэтыктыяаркынат	
гыымгъыттъыманэнэнэнумитыркын	
нымӈэлюӄинтыкӈэсӄынӈавъанэты	
оʼмрыӈа нывинтэтӄин пэнъёлгык ӄача	
тыӈэсӄынныкэттываӄэн чотыквыткынык	
ампамъята гэнъэтлин ивнинтумгынынэ кита ӄынвириквын кукэӈы	
ээй  ӄытгъи рывиривнин кукэӈы нитчыӄин	
колё нитчыӄин	
тъэче нинэнитлитигыт ымъылёӈэт кукэӈы	
аʼмын нэрмэйгыт	
ээй  рывиривнин рэймэвнин чотыквэты рэсӄиквъи ралкоггы амрарылыпӄамэтваӈа	
оʼмрыӈана рэймэвнин уӄӄэм  ныӄэвъячатӄэн	
чывиткунинэт ӄаматкынык йигйит лиӈытъул кычимэтъулти чама мачвэтьолтэ	
аръапаӈы торвытвыта ыпаттъыльыт	
ӈаврыркатъол нутгыӄин	
ёнэнат	
румкэвнинэт	
аронвэрэвка читээкэтыркын	
тумгынынэ ивнин нэкэвкитӄин выёльо лыӈык тумгытум	
чинит ээкэтгъи наӄам  лыгээк витъэтыльын лыгивитъэ инээрнин кыргывитъэ	
пэтыльыт витъыт рэрэтыткунинэт палӄыёчгэты	
турвитъэ витъэтыльын ээк ныӄэргынлятӄэн	
тумгытум ааканма тыӈэсӄынэ рырыткунинэт чьовыргыкэн гутичгыт	
чьовыргын эрэтгъи чотыквыткынэты	
тумгынынэ рэмкумъэвнин чьовыргын айколягэӈэты эрэвкэгты	
айвэканавакаӈынвык атчьатгъэ	
ынӈин улвэквъэт	
ымыльо нырэйылӄэнӈыӄинэт ытръэч пэнин ыргин ӄалялвынвэтгав	
гамгач чимгъут элкытвама вэтгавтомго нылгыӄинэт ӄынвэр тылейылӄэтэ	
нычавчывантатэнмавӄэн олвавыльэты	
ымы тыӈэсӄынэ нинэтрыткуӄинэт ӈилгыт тывэтытвальыт	
гэтэӈъигигэтлинэт	
рырыткунин ымы колталгын ратвынэн чоттагнэты	
оʼмрыӈана ивнин ӈоонкы рэнолыӈкы ӄытрилгын	
таӈколтанто эчгимигчиркэ вак	
мэлмэлетык тумык рээн тыраръынтоёпаты	
нивӄинэт гыръынтолен	
люрэӄ нараӄоранмымык ынкъам чавчывайпы пкирык муллычыку тыраёӈынат пэлӄумрэт иикит эвыт пъупуӄыт тыраяӈынат кивлетык рачьылгав чама рилӄэтык кырвэноолӄылтэ	
ныгынникуӄинэт ӈэвъэнйыръытым ӄонпы нымытвальыт нэгынритыркын ярачыкон нантэнмавыркын тэйӈэт кымиӈэтыркыт	
кынмэйӈэвыркыт	
кымиӈэтыркыт	
кынмэйӈэвыркыт	
ӄалялвынвэтгавма иквъитыӄэсӄын	
рэӄутытчынэткымиӈэтыльыт	
ӄэтэвамӄалялвынвэтгаванывэтгавэгым	
тумгытумтъэӄэченвэтын	
аʼтавмыкоргычьаркын ӄымэлымтылярэначечавыӈовэннэтыльигым	
нувиӄин чаманываӈэӄэн	
нинэтэйкыӄинэткэмыгэт рыляйвыёлӄылтэчавчывантак	
тыӈэсӄынэнэнарвыткоӄэнатторрырыткоотӈилгыт нинэкээтвыӄинэт	
нэнанъянръавӄэнатрыльататьёлӄылтэчавчывагты	
чаманычимгъуӄин	
ӄэйӈунэвлытъылёвмарэмкынрэрэмкичигьэ	
въэӈчавчыварамкынӄэйӈунӈэлгэтытэгьеӈыркын люрэӄ ымыгымтыраченрыгчавы	
гэтэӈывйитвылин лыгэнныпытӄывйиӄинэʼӈгыпы	
омрыӈанываӈэӄэн лыляргыгэӈатагитэчьэтэтумгытум	
гамгачнылгиӄитпыльэтӄинэт	
эвынгэмэйӈэтлинэйычгин нэйгынлиӄин	
ӈаргынэнничычгэтӄин	
ынкъамантокыльэнат	
энмэчгапэтатленаттэкичгыт аʼӄъытвыльаты таӈӄонпыгэлилинаӈӄайпы	
колёэйычгин мылельын нывыргыргэтӄин	
омрыӈанарывиривнинкукэӄы ивнинэʼмпакынилгымиглитыльын таам мынӄамэтвамыкынкъампэтлемынулвэв	
вусӄынкиквъи	
ии  иквъитыӈэсӄын  люрэӄ рэнрэтвиэʼ эйычгин	
ӄэйӈунрарэтльономавы	
ыʼттъыёлараттальытрэритльульуӈыт	
рэӈылӄылтильэлеӄкинчамаривмивытэтэкичгыкэвак	
оʼмрыӈаиквъи игэквъи	
эргатык раӈылӄылӈыток эʼптэӄыгтогынпыгпыг	
ръапыгпыг	
ээй ӄэйвэ	
китаӄунмынкырвэнтомык ӄырымпэтленъэӄэрээʼн	
игэквъи энмэсӄунлыгэнэргатӄайгилгилрэпкиры	
оʼмрыӈаиквъи вынэвачаӄмачынанэчычганматыраръынтонта	
кита энаральытмыёпатынат мэвынрэӄыркыт	
ынпыӈэв ытчайтыӈэсӄынин эвынныратэнмавӈыӄэн	
рэльынивнин ети	
ии — очыткоэʼоʼмрыӈа	
кыкэ эӄэлюӄ	
ныпэгчиӈэтигым ӄэйӈункыргэвыкрэнутэгчинтык	
ынпыӈэвиквъи чамаривмивылӄылтилемӄутаткэканъэлгьэт	
итыкинъыльу рымагтэтыръынтоёпатык	
вэлетченрычыняалмытчыркын	
вэлетноталпъэтагнэтыымыгымтыраръынтоёпаты	
оʼмрыӈанаивнин гымтыралымӈэнааʼ гыныкрээн	
ӄэчыӄиныʼпъылгыӄай этыӄун йъарантатгъэ	
кита ничыӈъэвмыпатын	
оʼмрыӈаӄутгъи	
эʼптэмытэнмавысӄэвык	
гынмылкинэкунмыкичычгэткэнъэлгъи	
ынпыӈэвэпынлёнэн титэтургинэтрачавчывантаӈыт	
ӄоо	
этылыгэнмэлетык	
итыкыʼтымпэлӄылтиымыльоетъаӈтытчынэт	
вачаӄымэргатыкмынръынтоёпанмык	
муллычыкуёолӄылтэ	
оʼмрыӈарагтыэʼ	
ивнинтумгытум эргатык энмэнрай ръынтонмытраёпанӈын	
ынанпыгпыгвэнлыгиӄыгтогын	
чамалюрэӄ таӄъалӄылчавчывантак	
тынэсӄынэивнин колёгытваӈэлтаркын	
иаʼм	
чамаръынтоёпаркын чамарачавчывантаӈыркын	
оʼмрыӈатэнӈыткуиʼ	
ок эӄэлюӄ тынтэнӈэвэтын	
ныкоргавӄэнтыӈэсӄын	
кыеквъэт эвынпытӄылымгилыръулин	
колё нэйычгивыргыргэтӄин	
выткунэргыръотыляӄэн	
оʼмрыӈаиквъи нэйычгивыргыргэтӄин	
выткунэргыръотыляӄэн	
оʼмрыӈаиквъи тыӈэсӄыниквъи ӄэлюӄым эты илыӈэӈэркыт	
оʼмрыӈанаейвэчунинэлгыӄинэтыʼттъыт итӄыевыльыт	
ыʼлёкытэтыранатвыӈынат	
нутэгчильытуйӈэвааʼт колёныёаʼтӄэн	
чаёкванма оʼмрыӈаиквъи айвэгайъоленытчай читигырнутэгчильылӄылмури	
ӄэлюӄымӄэтыӈоръогъэ	
лыгэнитыкайвэтаӄъапатгъэ	
ӄэйыӄынвак нанатвынпыгпыгтакэчгыёчгын	
майӈымэмылен нымэйыӈӄин нитчыӄин	
оʼмрыӈанаэʼмэтыйгутрыннинрэнолгэты	
тыӈэсӄынэритлиннинпыгпыг ӄынурэйыръыкыльин	
оʼмрыӈананинэгитэӄинчычаткына	
колё итыкгымнинтумгытумгэрмэвлинмэчынкы	
чемэтэвыналвавкыльэнкымгытэмтэк	
алымыаʼмынаӈӄачормын ыʼлӈэмлилгыкыльинтэнтик — кооквыльын	
чамаыныкитвыквылгын элянма ныръэчумкэтӄиныʼлык —аʼмынаӈъачгыргынтыттэтыктапӄаткынэты	
вачаӄгимтитэкымгыттэ ӄынурэйыръыкыльинэт тапӄаткынэты	
вэлеракытгынтыттаткаиткэгитэывэраткынэты	
ывэрачыкогтынинэнэрэтӄинэт наӄамунмыкапэракыльэнаттымкычьыт	
чемэткунывик ӄынурмачамрытрыт	
гитэкакэркытвальын мигчирэтыльын — ӄынуртыргытыркамагральын	
ӄитпыльэтыльын	
ымыяраӈы киткиттымӈэтвак пэнинрычекоё	
райӈын — колёнымэйыӈӄин накамнылгэнытаӈпэраӄэн	
энмыгэӈгыпырэвлыёттэраквытколёнымэйыӈӄинэт чамаопчетыквиӈын  ымынымэйыӈӄин	
ӄолитык элейвыльыкэ ваманэнагтоӄэнынӄэнвыквылгын чотгэӈкывальын	
оʼмрыӈанагэнкэвлингитэкимырэӄыльын ӄитпыльэтыльын	
ӈыръырыгьёлявъёлӄылтэ нэнэнэт лёӈыгтота тынтынэт	
энмэч эккэт игыр нъымэйӈэтынэт	
аʼмын тэнантомгыӈ эейвэчкыльин	
чама гым чинит гэрэӄигым	
ӄымэл гымнан тыттэӈэт миӈкри тырэнпэвы йъаратым тумгытум	
тыттэӈэт ралвавыӈоаʼ пилыгилик	
йъаратым мургин ынпаквыргын  аʼмын тытгэӈэт	
ытлён миӈкри митык	
ӄaӄa эрэтгъи элек томгатыльын	
люнтэвиминӈэ нанӄытвама титык мэчичьу тыкоргавык тивык	
опопы мачынан	
аʼмын нылевлевигым	
энмэч ивкэ	
ӄaӄa лыгэнӈун	
ыʼттъыт чоттагнык готытвальыт ӄутгъэт	
таӈаръаля ынръам тыӄалялвынвэтгавык	
вынэрай ынрэтвииʼ	
рынэнинэт ыʼттъыт гутысӄивнинэт орвытараӈэты	
плыткук кукэнпыиʼ	
рырыткунин пыгпыг	
оӄӄаматкынэты йытонэнат гиркыт чама рилеӄ	
тэрэӈгъи	
нымачныйъаӄэнат уттыт  чоттагын ганлыръолен	
тумгытум рэсӄиквъи иквъи виин ратанӈавнэн эʼтки титӄыевык	
ии  очнэн оʼмрыӈана	
иквъи чамаым ититгъэт эръэт	
эръэмпэиʼ	
тумгытумчотыквыткыныкнывакъотваӄэн	
оʼмрыӈана йытонэн ӄэмэӈы	
тэгмэчынкы ничыӈъэв гититлинэт эръэт	
йыӄӄaйъым	
нылгэчачальатӄэнат	
ӄырым нъэӄэрэнэт чоттагнык	
ӄырым	
ынан чама тырэйвэнӈын ытчай	
чама рэмэлеты эчвэрагыргын	
чавчывантактаӄъалӄылтэ	
ӄэйӈун мэӈӄо нʼыпэк гаглыпатъёлӄылтэ аʼачеӄагтэ ратваӈыт ыʼтвык ынкыым кивык ыӄэквъи	
ӄэмиплыткук оʼмрыӈана эйвэннин ытчай ынпыӈэвэ тагноӈ вальа пыгпыгчыко вальа  мэмылытьоля	
ӄолым колё гакоргавлен	
оʼмрына ивнин ӄaӄa айвэ мытӄалмытванмык	
иаʼм	
ӄун гым тыӄалмытватык тыпатын ыʼпъылгын ӄэчыкин	
итык чама ӄэтэв гувйигым ӄымэлым ӈавытлывъёт гэетлинэт мытмитиврэнмык	
лыгэн киткит тынчиитэвынэт	
нэрэтынэт кыкватъолтэ мытӄычыку ёоттэ	
мытӄамэтвамык чимычвиткут э кыкватъолтэ рывэтъягылгав	
ӄэлюӄым эвын льэленръуркын	
йыӄӄэй аёаʼтыльатка ныльэленръуэʼн	
илетыльэтыркын ывэрат пипиӄылгин мимле йыръэтгъэт	
оʼмрыӈана ивнин мытмитиврэнмык	
лыгэн киткит тынчиитэвынэт	
нэрэтынэт кыкватъолтэ мытӄычыку ёоттэ	
мытӄамэтвамык чимычвиткут э кыкватъолтэ рывэтъягылгав	
ӄэлюӄым эвын льэленръуркын	
йыӄӄэй аёаʼтыльатка ныльэленръуэʼн	
илетыльэтыркын ывэрат пипиӄылгин мимле йыръэтгъэт	
оʼмрыӈана ивнин эчвэрагыргын	
киткит кыргэвык римлывириӈыт	
ии ытръэч чама чавчывантальыт	
чама ролмачы ымы гым ныченрыгчавэгым	
вэлетынкы гиивыльу чама нʼэвысӄэтӄэйык винрэттумгу	
ӄэйӈун лыгэтаӈычьыгыргын	
ыяайпы тылельыт епэчгин вусӄымчыку янот тынвыргыргын нурвилетӄин	
ынӄора рай рыюльыт эʼйӈэткульыт тыленэймэвэ	
аʼмын ныныпкирэтӄин колё амалваӈ пэральын нʼалвыльиӈын	
ӄутти нилгыӄинэт	
ӄутти лыгитэӈӄэӈульыт	
нэмэ тэӈӄэӈунэлгыт кэролыӈык нытаӈпэраӄэнат	
элгыпанран ынпэвыльин плекыт кэлик гатаӈпэрата	
наӄам нэмэ лымӈэ тэнтэйкык эвиръыт ымы нʼэвысӄэтти нытаӈпэраӈӈоӄэнат	
оʼмрыӈана нэнатаӈпалёмтэлӄэн ынпыӈэв	
ӄэлюӄ эты амынан вак эмнэнэнэт тумгу лыӈык нэмӈолӄэн	
галгэгаймавленвэтгавыльын лымӈылкэн клюкэӈэвынин	
коокым клюкэӈэв нэмыӄэй гъэӄэнмэйӈэвлнн ынтыёльатыльын эʼнӄу нэтчын	
ынӈин плыткуиʼ вэтгавыльын	
ӄутгъи оʼмрына иквъи ивнин гытанчиӄай нытэрэӈӈигыт	
ии	
аʼмын гынан таӈынмычвынпэчыкаатын тумгытум	
вэлет ёаʼнма чинит нытэрэӈӈыркын	
оʼмрыӈа рагтытыляма нычимгъуӄин	
пысӄунлейвык тывалёмын амалваӈ вальын пыӈыл	
ярак рэсӄиквъи	
тыӈэсӄынэ нинэнчикуӄинэт ӈилгыт	
ынӈин эʼмпычга нывакъотваӄэн	
иквъи ыʼттъыттырэӈэтынэт	
рывиривнин ӈыркир ынӄо йытонэн вылгыналгыкэрӄай	
нинэгитэӄинэт ротлыгыргыт итык мэлнымэлӄинэт	
ымы въэйип мэчынкы уʼмэльын	
нычимгъуӄин	
кыкэ ӄытлыги ӄутырык ымы ныгитэӄинэт тумгин эвиръыт	
тумгынынэ пынлёнэн эвиръыгитэльын леӈытэӄ ымы чавчывантаркын	
ии	
нэмыӄэй мылымӈэнааʼк	
чама чинит мынчикунэт мургин ӄоранмыёт	
ии	
люрэӄ нараӄоранмымык	
ии	
эчвэрагыргын	
рэӄулымӈэ	
нычимгъуӄин тыӈэсӄын	
оʼмрыӈана рыетъаӈавнэнат эвиръыт йыпъёлӄылтэ рэмкичикин	
эргатръоэʼ	
эвын кытыйгын гэнрэтвилин	
ытръэч панэна нэйычгивыргыргэтӄин	
оʼмрыӈа ӈытоэʼ	
тумгынынэ пынлёнэн рэсӄивыльын ыʼмто мэвын ӈаргынэн	
гэмэлетлин ытръэч пэнин нъытлетӄин аӈӄы	
итыкэйычгин гэнрэтвилин	
мури мытнутэгчиркын	
эӄылпэ мынчаёкванмык	
ээй — иквъи тумгытум	
ӄырым эвын пэтле найычгэраглен	
плыткунэӈу оʼмрыӈана эмтэйпынэнаттэючгыӄэгти ӈытоэʼ	
эвын ымы энаральыт нэквэттылеӄинэт	
тылянво лыгнин ытчай	
эвын уйӈэ	
ӄаӄа аморатэнмавык ӄынвэр энапэляэʼӄалялвынвэтгаквъэ чит энантымлятыльын	
эквэтгъи	
тыляманытлепыткуӄин оʼръыттъыёлягты	
кынмаӈӄачӄач таэʼ	
эвын ӄол нутэгчильын нылеӄин	
иʼнтэгныгиӈэтэ	
аʼмыным иʼвчейвыиʼоʼрыныкагты	
тэгмэчынкы ноталпъэгты эймэвтылельын ынпыӈэв йъонэн	
пкитльэн ивнин ӄaӄa нинъигыт	
ынӈин нылеӄинэт	
оʼмрыӈана ивнин кита виин райынрэлы мыёпатык ынан таӄъоӈӈоктырайъогыт	
ии ныӈинтури лыгэн ӄылейвыльэркынитык нэкэмӄунлым тэмурыгӈэ гыткаттъылыркыт	
лыгэн ӄэйыӄын гырголятгъэ льунин ывэран	
винритэ отгытаагнэн рыпанрэвавнэн эвын тэнйыръыльын пэлӄумрэтэ	
наӄам тэгныйыркыӄинэт уйӈэ эчерикыльинэт	
кэӈиӄ рыркэн тэючгу гэнрылин	
имыт рывиривнин рырыткунин	
пэлӄумрэт ёнэнат киткит рыпэлявнэн	
пэлӄумрэт куннинэт эчьытъуле	
рыркэн  тэючгын	
гакоргавлен	
ынпыӈэв ивтыл вальын нэмыӄэй нъэмпытваӄэн	
рэкулымӈэ вэчьым ывэральоэʼ	
тумгыт гармагтыленат чавчываканыпъагты	
кита эʼптэ гым кытэ мырмагтыаʼк	
ынан тылянво мылгын рагтэты ынпыӈэв	
 чинит ывик нинивӄин оʼмрыӈана	
иʼвчейвыиʼлыгэн гырголйылмынолгэты	
эӄылпэ рымагтыэʼ	
вээмык иʼргъи тыттэтгъи рэлпынолгэты	
мыкыпъэльын  вэчьым ээкэръынтоэʼ	
лыгэн йылмыткынатгъэ мэчиичгэ льунин ывэран тэнтик нутэсӄын ныйыркыӄин	
винрэтэ рывэнтэннин  эвын ывэран йыръыльын иикитэ	
ытонэнӄол тэючгын энатыёнэн	
ӄэйыӄын лейвыиʼ нэмэ ӄол льунин	
вынэ вай итчетгъи	
ӄутгъи лылепыткуиʼ оʼравтылягты эвын ӄутти ынык лыгэн эвыча нъэмпытваӄэнат	
ӄутти нылейвыӄинэтнэнарэрӄэнат	
ныйъытвытылеӄин	
ымы кытыйгын гэнрэтвилин	
нэмэ кытэ лейвыиʼ нэмэ льунин ӄол ывэран мэчрытылпитэ йыръэннинэт энаёчгыт	
ымы энатыёнэн эӄуттэврэӄэй ынкъам иквъи йыӄунтэтык импэтэ	
йыръэннинэт эвичти	
эвын тиркытир нивтылетӄин	
йылмыгиӈкы гамаччетлётленат лемӄут	
пырнинэт ёнэнат пэтлечыку  лыги нинэлгыӄин ынпыӈэв рэлемӄугичиӈыльын	
эӄылпэ виритылеиʼ иʼргъи вээмык тыттэтгъи иʼнтэгнык	
торгырголятык эʼнтагныткынэты лылепыткуиʼ ӄиирнин гынмыл пэляё ынпыӄэв	
эвын киткит гагырголятлен	
лыгэн ыныкэгйит вирииʼ	
ынпыӈэвэ гитэнин эймэвыльын тыпэляаʼн	
гаӄамэтвайгыт	
ванэван	
гывэральойгым	
ӄаӄa пэлӄумрэтэ	
ии	
чама иикитэ	
кыкэ гыныгмич	
 рулвынин эӄуттэврэӄэй ынпыӈавэты	
ынпыӈэвэ пиринин ръэнутэт	
никит гыныкы	
аʼмын вай иӈӄун ӈэвысӄэт	
мэӈӄо ети	
найъон вычгакы вальын выквылгын ынкы ӄача вакъоаʼт	
таӄъома нывэтгавӄэнат	
ынпыӈэвэ нэнакэтъоӄэн тэлеӈкин вагыргын	
эвтылягты тыляма нытаӈӄэлпэраӄэнат вээмыт гытгыт	
пилгыӄэй гаркыватлен ӄэлюӄ гыматлен айгынлейпы йъок	
ынпыӈэв иквъи вынэ мынтимтигмык ыʼлӈыинъыльигым	
оʼмрыӈана патлячыкойпы ралянтаннэнат лемӄут	
ивнин ынпыӈэв ии кыкэ	
тимтиӈгъэт	
эвын гитчетлинэт	
йылнинэт ынпыӈавэты пыгъянвыт эӄуттэврэӄэгти эмтэнвы	
оʼмрыӈана тимтигнинэт этчыянвыт	
ынӈин оʼраярагты эквэтгъэт	
ынпыӈэв ӄэлюӄым ынанкэн нимпэтылеӄин	
ивнин оʼмрыӈа лылепыткучьэтэ тыляма	
ээй  очнэн нутэгчитумгэ	
ӄэйгипэ иʼвчейвыиʼ оʼраярагты	
эӄылпэ пкиргъи ярак	
эвын тыӈэсӄын аймыльын нэмыӄэй пкиргъи ярак тапӄаткыната	
ӄаӄа люнльутэ тынтыгыт	
кынмаӈӄачормылгата гатайгым	
рывиривнинэт имтит	
пчегтываэʼ	
тапъагнэнат плекыт	
рыянръавнэнаттэючгыт ытчаен ӄэмиплыткук рыльататынвы	
рыюнэвнин пэнъёлгын	
кукэнпыиʼ куутэръэӈэ вэлӄопалга ӄивричьэ ититык	
эвын гэвулӄытвилин	
эвын ӈавытлювъёт гувилинэт ымы гэнэймэвлин ӄэмэӈы нэръэчвиткуӄинэт	
нэмьпӄэй гапатленат вэлӄопалгыт рымачгэкавкавылгав	
чит нивын гытым 	
эʼнӄэтгъи иквъи пкиринэӈу нэмыӄэй ынӈин вальа тувиэʼк	
ынпыӈэв нымӈылтэлӄэн ӈавытлювъёрыкы ӄэтэв оʼмрыӈа нэмэ гъирлин чавчываканыпъаваамык	
ӄымэлынан гэльулинэт иикильыт ывэрат рэлпынолгыгэӈкы	
ымы вай гымыкы ӄутти инэйылгъи	
итык гакынтатвъав люрэӄ рэлӄатъёлӄылтэ льэлеӄкы чама муллычыку ёолӄылтэ	
оʼмрыӈа иквъи вынэ мырагтыаʼк	
ярак рэсӄиквъи эвын тыӈэсӄын нупчитӄин чоттагнык	
гэмо лыгнин рэльын тумгытум	
колё алвавка ӄонмынга нинэнитлитӄин выквылгиӈын	
тымкычьыт рыпэт ныкувлюкэтӄинэт	
эмкэмэтльэн	
гитэнин оʼмрыӈа кукэвыргыргэтыльын	
оʼмрыӈана ванэван лыги нылгынин	
таляӈкы рэмкын маравыльанма лыги нылгъиӄин кытамчачго пкитльэн эʼӄэльын	
нивӄинэт рыннольыт нэкэмӄун микынэ ръааʼвъёттэ рэӄык курэ талваайгысӄэты гамаравысӄэвленат	
итык рывэлвавык нымытвальыт рыннольа нэтлыӄин нутэйиквин	
амноӈгыпы так нынмыткоӄэнат чавчыват ныпириӄинэт турмэйӈэтыльыт пурэлю ӈэвъэну нылгыӄинэт ӈэвысӄэтӄэгти	
армачьыӈэнэвнаткота нынтыӄинэт нымытвальыт	
ынкъам чит ынпыянва колё нынэӈъэлевӄинэт ымыльотурмэйӈэтыльыт	
гамгаярак нынтыӄинэт опчетыквыт	
амӄынъёаʼтык аʼачекыт нупчитӄинэт	
нытэйкыӄин мыргыръэлян аӈӄачормык чыгайпэкымляткынык миӈкы кооквыльын	
гыролмы — кытгынтыян	
ынкы нынрачвыӈатӄэнат аʼачекыт	
гыролмакы кытгынтатык рыпэт нытэлӄэтӄинэт	
мэӈин ынанъяачы нывитльэн ынӄэн мэчынкы нынъэлӄин	
нынрачвыӈатӄэнат аʼачекыт	
гыролмакы кытгынтатык рыпэт нытэлӄэтӄинэт	
мэӈин ынанъяачы нывитльэн ынӄэн мэчынкы нынъэлӄин	
мыргыръилеплыткук рэмкын нытэйкэвӄин	
миӈкри вальын вагыргын —акэркытайкавык нынльунэтӄин	
ынпыянватэйкэвыльыт ныныгйивэтӄинэт	
ынӄэн лыги лыӈэ ымы эвын оʼптыӄылявылё нъэтльэт пэнин илюльэтыльыт	
ынкъам ӄол нитӄин тыӈэсӄын нэмыӄэй нилюльэтӄин нывэгнымлявӄэн	
оʼмрыӈана рывиривнин чьовыргыргын эвын тумгытум гапаален упчитык	
лыгэн ынӈин иръычвыт лёӈыйпа рэсӄиквъи	
чоттагын гыӄэвлин чама гэвусӄынкиръулин	
ымы мимыл ныкитэ ныӄитыӄин	
оʼмрыӈа иквъи ии  очнэн тумгынынэ	
эргатръок рэмкын чавчывантаръоаʼт	
мачамынпыян ярак гапэлятлен	
кэтэвӄун чавчыват чымче гулвэвлинэт	
турыпкитльэт ывинпыэʼт	
ӄамэтваплыткок оʼмрыӈа инэпэтгъи	
ыʼмӈытонэнат ыʼпысӄыт ытръэч ынкы гэныпыӈэтлинэт ӈыраӄ гытолӄылтэ ӄынур таӈпэраӄаво ынкъам йымэнэнатэвлёттыэнаймэёлгык рыкылватъёк утъымык рэнолыӈкы	
йымэнэн эмгынун мачо ымы ыʼвалтыргыт гэныпыӈэтлинэт	
ымыльэты этъымкыльин ӄорэн аймак гаймэлен ръэгэгавынвы	
ынкы ымы гаймэленат пылгэттыт рильэкин рытрыттэ ивылинут рильэкин тыргыт	
ивтыл ӄолеэнаймэёлгык  эʼлегйит найнывъёт	
пэтыегъет рэлӄыпатъёлӄылтэ янра рытрилнинэт иӈӄун таӈыпаты мигчирэтыплыткук	
ямгатвыё рилӄырил инэнръэлевнин апаткэӄоӄоӈата ынкъам ёнэн ӄорананӄычыко рыварэвавынвы льэлеӈкин роолӄыл	
ёнэн ӄорананӄычыко рыварэвавынвы льэлеӈкин роолӄыл	
кивлыпириткунин муллымул тъынин нэмьнрй нанӄычыко	
йытонэн палӄомраёчгын тэкитвынинэт ынкъам ёнэнат ӄорамоллычыко	
йымэнэн моллыёчгын орвытараӈык йъаратунмык авэляткэгты емэчгыльанма	
ӈэвысӄэтэ лыгилыӈэ иӈӄун нивлыӄин льэлеӈит гэнчимгъувлин имыръэтэкичгын	
оʼмрыӈана ёнэн чымӄык тэкичгын пыгпыгчыко аӄаракэгты	
ыӈэсӄынэ ынӄэн пыгпыг рытрилысӄивнин виин орвытараӈэты ынкъам ынкы тэӈынкылвэннин араткэгты	
ымы орвытараӈык нъигигэтӄинэтнэлгыт	
мачымыльэты ыʼмӈытонэнӄол аймак	
ынӄэн вэты гытамэты гэнчикулин нэмыӄэй нэнумкэвын	
энмэн килвэйкин йытоолӄыл	
гыроръок рэмкын ныкилвэйӄин гамгарагъет вэты ынӄэн лыги нылгыӄин иӈӄун тумык рээн яал авнатвака	
рэмкын эвынӈан ыʼльыл тортылгыма ӈаргын рэтытааӈыплыткок ныӄамэтваӄэн	
ӈалгылегты гамгарагты ныӄамэтвасӄэвчаӄэн	
ынръам нъэйӈэвӄинэт ынпыянвыт	
нынрамавӄэнат ынпыянвэты тэгничыӈӄинэт мачвэтъолтэ	
ӄамайӈыткынык эмгынун нытрилӄинэт ыпалгыт ӈэраналваӈ вальыт	
ӄол ыпалгын тайкыё роратгыпы лымэвыр аʼлягъейпы ӄол  таляпалгын	
ӄораттъымыт льэлеӈкин рэвовъёттэ янор ныталяӄэнат ныныпгыпэвӄинэт мимлык	
ивульын ыпалгын ныкилитӄин рук тэгныйыркьпӄин	
килвэйык рэмкын гэчевкы нытваӄэн	
ынӄэн лыги лыӈэ ӄэтыӈоръок нынумэкэвӄин таӈэты вальынӄоратъол	
эргатръоэʼ	
оʼмрыӈа панэна нываӈэлтатӄэн	
тэкичгыт рэмкумъэвыплыткук ынръам рычекоӈӈонэнат нэлгыт	
ӈаргын аʼӄагнэгты рырыраннэнат выква инэтрилнинэт акымъокаткэгты	
ӄычат тэгмыргытвэ ымы выквытрэлнэнат	
чама нывимиглитӄин ёпатычьата нэлгыт	
тумгытум нывакъотваӄэн ранмычыӈкы ныӈэлгырватӄэн	
ынӈин ӄынвэр льэленръуиʼ	
тургич гатымлылен	
эвын магляльытлымынӄо галяйвыӈӈоленат	
тыӈэсӄын ыʼттъэ нинъэлкыӄин энмыгэӈата	
амӄынъычо нымэмылёӄэн	
нымэмылёӄэн	
пкитльэн	
эноматытрыткоэʼ—ӈирэӄ мэмылтэ ӄаймэмылтэ	
рэймэвнинэт тытлынолгэты виин ынкы пэлянэнат	
йыннэн оттыкойӈыӄай мимлыйыръыльын	
эмчемэнэнат мэмылтэ ынӄо вытку ратвынэнат	
чьачаӈгыпы ратвыёттэ ныӄэвъячатӄэнат	
нытоэʼ эвын тыӄэсӄынэ нэнавъятӄэнат ыʼттъыт	
гакоргавленат эймэвык ӈавэтын	
нэквутынэт чоттагнык рэнолгык	
оʼмрыӈана ралкойпы рынэнин раӈъёчгын	
рэӈэннинэт ыʼттьыт	
тыӄэсӄын тивичгэ нытивӄин ранмычыӈкы	
айгыпы йъэчычек ынинэт лелют гэтинэтлинэт рилвытым гаӄаайпыленат	
оʼмрыӈа тэӄэмэӈгъи таӄаманъёлгык ёнэнат вэлӄопалгытъол ынкъам юнэв	
лыги нинэлгыӄин йигрэвыльын тумгытум ымъылёӈэт кытчынъёма	
рэльын вакъоэʼ кынмэк	
ытлён рыгъягыльын пыниттывэиʼ кэттывальын ӈэвъэнэ плякъарэнэн	
лыгэн йытъёттэ нинэнлиӄинэт нэнаймэӄэнат энаймэёлгык ээкэгйит гыргол	
виин энаанӈанма иӈӄун рынмыт ныкыкватынат	
плыткунэӈу ӄамэтвак инээнӈэтгъи	
эӄылпэ румкэвнинэт тэкичгыт яӈак аймысӄаткэгты рытрилнинэт рэпалгыткынык рыӄэтатынвы	
энаймэёлгык йымэнэнаттэнуйгыт чоттагнык	
эвын гэвулӄытвилин	
ратвынэнат айколтэ гэӄитылинэт рырыткома ныӄэвъячатӄэнат	
айколятгъэ	
ораёаʼтыплыткок ӈаргынэн виин ӄонпы гэмэлетлин	
ынкъам оʼмрыӈа пэнин ӄынур раӄэты гагчавыльын	
эӄылпэ ныплыткуӄин имырэӄык	
рывиривнинэт иниргиӈытэʼптынэлгыт иръылӄылти	
виин иниргиӈу ныяаӄэнат	
ёрочыко нылгомычьатӄэн	
ээкэт ныӄэргынлятӄэнат	
тыӈэсӄын ванэван ниниргиӈэтын амомычьата	
гатчьатлен ынӈин нывытрытваӄэн	
оʼмрыӈа атчьатгъэ ыныӄӄач 	
атчьатыльын кэӈилыку оммачайпынэн	
энакагмалеӄэнат лёльот	
оʼмрыӈана ивнин аʼтавӄун лым мынымӈыляквыт	
ээй кита	
аʼтавӄун лым тыӈэиʼ	
ӄaӄa  тумгытум коргаквъэ	
эӄуликэ виин акоргавка ӄэйӄун ытръэч левлевэтыльын томгатгъэ	
ынӈэ эӈирэсӄивкэ энмэч гэӈыръыкэвлин вагыргын левлевэтыльын  мынкоргавыркын	
мачынан вэлет нытомгаркынат	
эчвэрагыргын люрэӄ тэнантомгыӈ морыкы рапааʼлевлевэтык мынмычвынаркын энмэч мынӄитпыльэтыркын	
вэты ынӈэ апыннытвака	
нэкэмӄун гыныкайпы ӈъоркыт	
авынарычгытвагты тыӄэсӄынэ кэтъонэн ынпыӈэв нымытвальын энмырак валӄатрак	
ынин ыʼвэӄуч тэленъеп гэпэлӄэтлин	
тумгытум ивнин уʼриӄаӈан ынпыӈэв ӄутырык нытвыӄэн энмэн ныгъюлӄин кэймитык	
ныкэтгуӄин къарэк	
ынкъам ӄутырык кэймитыльу ныгтыӄэн	
оʼмрыӈа иквъи ии ӄэйвэ	
итык этыӄутырык лыги нылгыӄин	
эмрэӄу эʼми эӄэвиичикыльин	
ӄун нытвыӄэн эты мэчичьу эӈэӈыльын эмрэӄун ныкэтгуӄин	
амтымӈэ ӄырым ыʼнытвыаʼн	
нэмыӄэй гымнан ынӄэн пэгчиӈу гэтчылин ытръэч янот чит гыныкы нырамӈылёӈэгым	
айвэӈӈоонкэн вэтгавлыги нинэлгигым	
ӄаӄа иаʼм ивкыльигыт эммэтивэтык	
к ʼутти аматэваткэянвыт ынкалӄаӈын рай кымиӈыльэтыркыт	
ынпыӈэвэ нымкыӄин кэйминнин ынкалӄаӈын рай ӄымэл ыргынан кымиӈыльыт варкыт	
кита аʼтав мынтааӈыткомык	
ӄырым эвын аʼтчата вата мынинъэтэнмык	
ӄоныры вэнъым эты тэнлюгнинъэйвэ гэнтымури	
ейвэче	
ынык чимгъугйит вальын ӈэвъэн пылчимгьульын	
ынкъам ывэӄучитэ ыныгмил нинэгйипӄин миӄкриӄун ӈэвъэнэ ытлён нинэтэӈыгйипӄин	
епэчгин эргыръокыльэн	
йылмыткынгыпы тытлыгъет тынэсӄын вирииʼ рэсӄиквъи ярачыкогты	
ныппылюӄин яраӄай эвыр ымы ёроӄай	
элейвыкыльин тыӈэсӄын рачымчеты ынкъам пысӄунльук гэтаё ымыльо гамъыпэрален	
эвыр ымы ёроӄай	
элейвыкыльин тыӈэсӄын рачымчеты ынкъам пысӄунльук гэтаё ымыльо гамъыпэрален	
рэльын чоттагнэты ёрочыкойпы ынпыӈэвэ рымъэйӈэнин ов	
о вынэ гыым	
ынпыӈэв уʼрэквъи	
микигыт	
гым тыӈэсӄигым	
ии  очыткоэʼ	
ныягынпэгчавыткоӄэн	
ӄэйвэ аʼтаквынан	
вынэ ванэван тумгынынэ йытыйгот нэнтыгыт ӄамэтванвы	
ээй	
виин ӄырагтыгэ ынан тырээты	
вынэепэчгин наӄам чама чинит рачымчепы нылейвигым ытръэч ыяагтылейвык нымэсӄылӄылетигым	
ынан этъонтаткэгты аӈӄачормылгата тыратааʼ	
тыӈэсӄын рагтыэʼ	
оʼмрыӈана пынлёнэн рэсӄивыльын эʼми	
энмэн чинит рээты	
оʼмрыӈа коргаквъэ	
йымнэн эвычаӈкэрӄай	
ӈытоэʼ чоттагнэты	
рэквэвнинэт ӄоратъолтэ	
инут эчьыльыт митьэ рылгымил уʼмэльу гарвытколенат ынӈин гэнӄитэтлинэт	
таӄаманъёлгычыко ёнэн ӄэтоолӄыл	
рывэнтэннин чепъаёчгын чепъантоэʼ	
чама инэгтэтгъи ӄэмэйыръэ варэврэлӄыёчгэпы	
ымы ёнэн чакайытъол рытучгылӄыл ӄэмэйыръык	
ӄамайыръыёчгынченлеӄай вальын чотыквык рыягнав гэтэйкылин тыӈэсӄынэ иӈӄун тумгытум антовэрэткэгты ӈалгылегты яӈагты	
ынкы ёнэнаттэӄэмэнйыръыт	
нэмэяӈагчеэʼ инэнэквэквъи эръэлӄыле	
ратвынэнат эчьыльыт ӄоратьолтэ ывинпыиʼ	
отъеӄоратьолтэгытолӄылтэ кукэк нъалянтоӄэнат	
нэнанчывачгынлевӄэнат пыгыпгэтыльыт	
тэгмэчынкы эръэт нититтылеӄинэт ынпыӈэв чоттагнэты рэсӄквъи	
оʼмрыӈана уʼрэвнин ягынпэглявыльын ивнин ети	
ии	
вэнъым итъэтгъи тылян	
киткит тивыткуиʼ эймэквъи чьовыргэты	
ӈавэтынва ягнанэн эймэвыльын	
танрасӄэвы ритлиннин чьовыргын	
ынӈин тэленъеп вэймэну нылгыӄинэт етыльыт ынпыянвыт	
рэсӄиквъи ралкогты	
эвын кынмэк ганрыратлен тэгнилгыӄин айкол	
оʼмрыӈана ивнин нутку ӄывакъогэ кавэты	
ынпыӈэв элвэтиӈэтэ кынмагты вакъосӄэквъэ	
аплёратвака тыӈэсӄын рэсӄиквъи	
чоттагнэпы пынлёнэн тумгытум эʼми епэчгин эеткыльин	
нотӄэн гэетлин	
тивыткуиʼ эʼптэ рылгъэ	
эвын ынпыӈэв амэвычаӈкэтльан кынмэк нывакъотваӄэн	
ныпаӈъэвӈытоӄэн	
тыӄэсӄын иквъи авынгынрыратэты гэмо тылгыгыт етыльигыт	
гым нъатчайгым оʼраӈӄаӈӄач	
тэнӈыткуэʼт	
оʼмрыӈа ӄамэнтоэʼ	
янот ӄитуэʼт рычепъалгав чамачеэтӄоратъолёгъат	
ынпыӈэв аʼӄаванныльын нунтымъэв ныӄамэтваӄэн	
ӄэмиплыткук тыӈэсӄын плягтыэʼ иквъи гымнан чинит тырэрэӈэнӈынэт ыʼтгьыт виин тури пычвэтгавма пысӄунэче ӄыпычвэтгаквытык	
оʼмрыӈа эмӄэлелвынэ иквъи	
иик аʼтав ӄинэнринӈыӈыркын	
амыргынан пэлятгъат	
ынпыӈэвэ кэргыргычыкойпы йытонэнат тимлюӈыт рытрыттэ мэтъарвыткольыт	
оʼмрыӈана рыгтамавнэн ӄэмэӈы йымэнэн ӄаманъёпатъёлгык	
ӈавэтын мэгчерыткома нывэтгавӄэнат	
ынпыӈэв нычичыльэтӄин чама нытгивылтэтӄин	
мэвын раӄынвы нъэйӈэквым — тэмлёӈанма нычимгъуӄин	
чычаткына нинэгитэӄин ёрочыкон	
колё ёройӈын	
гитэнин чьовыргын эвын ӈыранчьовыргыльын	
чьовыргын тэӈэчерикыльин	
уттин ротъымыт эрти тэӈэкээкыльинэт	
ульивыт ӈаргын элеӈитыльыт гэтэӈъигигэтлинэт иле чама кытыйга гэтэӈынъигигэвлинэт	
ульивыт вылготтэн ӈыронрылгымэл уʼмэльыт ымы тэӈэкээкыльинэт ымы тэгмэчынкы ивлельыт	
тэӈынӈин вальыт ульивыт вэтлякы йыпатыльыт  ымыльо таӈынтэнмава тайкыёт	
аграт кынмэн таӈъэвкы гульивэтлинэт ынӄэната ёроӈы рыпэт мэлпээтыльын  ныркывпэраӄэн	
гэгьюлетлинэт нымытвак	
этын ныгъюлӄин тэминӈэтык уттык рынӈыткок	
ӄымэлым гитэк таӈычьыгыргыт	
ымы нотайкоч таӈачарэткынка йыӄӄайъым	
ӈаргын илетыльэтык рэпалгыннотайкоч чинӈан рэтэму яаё гэтэӈъигигэтлин	
ӄымэлым тэнъэк агтыкыльэн ымы аткэкыльэн	
рэлкучыкун ныпэраӄэн ӄынур ӈаргын рыпъавъё	
ынпыӈэв гэтлепъивэтлин лыляпыткома нычимгъуӄиӈ ӄаӄa этынвыт ӈотэнъёрокэн таӈыннаны вальыт	
чемэт ымы ыргичгу амрамынноӈэты нывэтгавӄэнат ӄэтэв ӈавэтын нылейвыӄин чоттагнэты ӈыточьата	
вэнык ӄэмиплыткуэʼт ратвынэнат мэмылытъолтэ — эръэлӄылти	
ынпыӈэв авъеткынка нытимлюӄэтӄин чама тэмлёӈанма ныӄалялвынвэтгавӄэн	
иаʼм нагтыгым	
алымы титэ ванэван лыги ыʼнылгыгым	
оʼмрыӈа рэсӄиквъи аграк вакъоэʼ нэмыӄэй йытонэн пылгэттылгын рэльарытрыт ӄорэн рывыткоӈӈонэн	
ымыльо ээкэт ныӄэргынлятӄэнат гэвитъэтлинэт йыркывитъэ ванэван ныпоаʼнтонат	
нывэтгавӄэнат 	
ынпыӈэв нымӈылтэлӄэн нэнатвыӄэнат эн мыральыт ынык чымче нымытвальыт	
оʼмрыӈана нэносӄэн ытръэч ынӄэн вэтгав очытконо нинэлгыӄин оʼмрыӈана кыкэ	
ӄынвэр пааэʼ пыӈылтэлыльын	
виитвыэʼт	
авъеткынкатэмлёӈатыӈоаʼт	
нывулӄытвиӄин	
вулӄытвик ынпыӈэв ныӄылӄылетӄин рагтыкмиӈкриӄун тагратьян тапӄатыткыната так гитъэтлин ынкъам иквъи опопы мыткивык ынан эргатык мырагтыаʼк	
ии — оʼмрыӈана татлыгнэн — ынан мыркылегыт рагтыльэгыт	
виин ӈутку ӄыкырвэнтогэ	
эвыр пэгчиӈэтык тыӈэсӄын ныёпаннэн яраӈы	
тэнатыёаʼн ранъёчгын тумгыӄэиныʼттъыӄэин	
эвын нивигымлюрэӄтырэткивы	
ынпыӈэвэ оʼмрыӈа тимлюӈэтыльын пынлёнэн эвыт ръэнутранывъёльавӈыктаанвы ӄырым мъэнӄэтык	
епэчгин мэчынкыпанэна нытааткойгым амынан итчыльыт рымигчирэвкы ынанкэн тырултывиэʼк	
итык тарытрыӈык  епэчгин нытарытрыӈэгым	
анэван панрэвкы мынкавравынат	
ымы вэлет тилюӈэтыкрыетъаӈавык епэчгин тимлюӈэркын	
тэгмэчынкы тыӄэсӈын нытивыткуӄин чоттагнык	
эвынгэвулӄытвилин	
тивыплыткук рэсӄиквъи	
иквъи гэмэлетлин таӈэнъалкы эргатык	
вэтгавыльыт рыпааӈаннэнат	
авъеткынка нытваӄэнат	
ынпыӈэв иквъи вынэ нымӈылёйгым	
ӄырым амтымӈэ ӄэнагтытык	
опопы рэӄын ӄиниквытык ынӈэ игыпэткэ	
епэчгин таӈвэнратытытваркын	
оʼмрыӈа авъеткынка нытваӄэн	
тыӈэсӄынэ нинэгитэӄин тумгытум авъеткынка вальын	
ӄaӄa пычемытъэт чинит ивкэ	
ымы ынӄэн аӈэнток ӄылӄылю лыгнин	
мытив чинит нъивын ӈавысӄаттомгэты	
чемэтлыгэн амъэӈгыпы выентольын	
ӄынвэр чинит аӈэнтоэʼ ӄэйвэ вынэ тэӈэмчинъюнргэ мыткэтъогыт	
эчвэра аалёмка ӄитги гынан лыги мури гэтумгынынэтэ нымкыче мытытгивимык мытылвавыркын кымиӈэтык	
эчги томгатыркыт эвыр туръурэтыльыт галяркыт	
ӄэйвэ чит нирэчинъюргэвӈымури ытръэч игыпэ ӄынвэр ынӈин нытваморэ	
наӄам итык тумгытум нутгыӄин эвыр нытомгатӄэнат амрагаляӈа лыгэнитык	
ӄынвэрейвэчу тытчыгъэн ытръэч тэвиминӈыркын нанӄытвальын	
тыӈэсӄын виитвыиʼ	
оʼмрыӈа иквъи ии ынӈаталым эмчинъюргэ мыткэтъогыт	
ымыльорыкмури лыги нэтчымык лывавыльыморэ кымиӈынмэйӈэвыкэчги алватэӈатыӈоркыт эвыт галяркыт	
ӄынвэтмытчемгъоӈӈомык кита вынэ мынратааӈытко	
нымкче мытытвачеэкэй нымытвак мытылвавыркын кымиӈэтык эчги томгатыркыт уйӈэ варкыт	
ӄутти эчги мытынкэвыркынэт эвыр галяркыт лыгэлӄунэӄэгти	
тыӈэсӄын иквъи чит ынанкэн ӈэвысӄэт тумгытум нинивигым китаӄычинъюргэв	
чинит гынан ӄыйъогын иӈӄун гыыт	
ытлённигыпэтӄин чама ӄынвэр мэлӈирэсӄивыльын	
ымы игыр ӄытлыгигатомгатлен вытку айвэ иниквъи	
ӄэлюӄым тыпчеӈин	
тыӈэсӄын нывэтгавӄэн	
нэмэ оʼмрыӈа гэвйитвылин	
нивӄин нотагченвык гыткъаратыльын	
ӄынвэр гым тычемгъоӈӈоаʼк	
ӄытлыгиамӄлявылморэ чамъам мытранымытвааʼ	
ынан гинэнпичыкэвэтлин гым рымигчирэвйивык	
ынӈатал ӄытлыги моргынанӄлявылморэ таӈгэмо миӈкри тэйӈэт нычачьав ыпатык	
миӈкри тэнэлгыӈкы	
эӄэлюӄтыӈэсӄын гавэтгаквыплен	
ынпыӈэв авъеткынка ныпалёмтэлӄэн	
виитвыльын тэнгыеӈэочнэн	
ынпыӈэв иквъи кытэ виитвыиʼ	
нылгичимгъуӄин	
авъеткынка нытваӄэн ныӄылӄылетӄин	
ӄэйыӄын чемгъотваэʼ	
чемгъотваманытимлюӄэтӄин	
тыӈэсӄын нэмыӄэй гэвйитвылин ныӄалялвынвэтгавӄэнаʼмын тыттэӈэт ръэӄэты	
энагтатыльэгым тыраӈыркыляты	
аʼмын вэлет мыттааӈыткомык ӄэйвэлым рэӄылӄылеты	
ынанчинит чимгъутмытривыркынэт ӈаным гатааӈыткоморэ	
ӄэлюкым миӈкри 	
амынан тумгыӄэй нэмэ ратымӈэтавэмэнӈыаʼ нанӄытвак	
авъеткынка вама нэтчывъентоӄэн	
оʼмрыӈана ивнин аʼмын этчывъентока	
люрэӄ ипэ мури аʼӄавагыргыльыморэ	
люрэк эвын эты чамъам	
ыныкитым таӈвагыргыльо мынъытвамык ӄырым нъыгаляркынат томгатыльыт нэнэнэт	
ынпыӈэв иквъи ытръэч ыныкиттыралвавы вэчьым тыраӈыркыляты	
ынӈэайылгавка лывавынвэты	
эвыр ралвавы ӄырым моргынан рэӄын мыниквыт энмэч мурык ынпыӈэву мытрэтчыгыт	
энмэч гичивӄэву мытрэтчыгыт	
эʼткияйвачгыргын уйӈэ эчычеткинэкыльин	
чама ыныкит мытралвавы ӄэлюӄым миӈкри	
ынпыӈэвэ ивнин оʼмрыӈа ээй эйъым рытра ӄытэйкыгын тэлет ричинмил ивлельын	
ынпыӈэв чит нывакъотваӄэн кынмэк элгайколяткынык	
ээй вачаӄым эйъым мыпааʼк рэмкыльу итык	
виин мынъэлык аграӄалык	
эʼ тки элгайколяткынык тырамкыльыпэраркын	
экэвмури нʼэвысӄэнмури аграк вак	
элвэтиӈэтэ ӄытгъи аграгты	
оʼмрыӈана йыркэты рырыраннэн айкол аграк	
ынпыӈэвэнэнаяаӄэн эвычаӈкэрӄай рыгольын	
роӄалык вакъотвальын гамъыпэрален	
оʼмрыӈа ыныкагты эймэквъи эʼптэ тарытрыӈыӈоэʼ	
ынӈин рыягнавкы нывакъотваӄэнат нытимлюӈэтӄинэт	
оʼмрыӈавэтгавыӈоэʼ ӄытлыги ныгьюлӄин вэтгавык	
ынпыӈэв мыкычьунывэтгавӄэн имыръэнут нэнатвъиӄэн	
эвын гэвулӄытвилин	
эръэт  мэмылытъолтэ гититлинэт	
оʼмрыӈа амэвычаӈкэтльанӈытоэʼ чоттагнэты	
яӈак пэгчаткоэʼ	
ръылинин таӄамайъёлгын	
йытонэн ӄэмэӈы ӄаматкынык рытрилнинэт таляльыт ӄорэн пааӄат	
чывиткунинэт пэкуле	
мгынунӄэмэк рытрилнин чепъаёчгыӄай	
уӄӄэмӄэгчыку нытанлелелпэраӄэнат чипъэт ымы мытӄымыт тыӈачьэпы нылелелпэраӄэн	
ӄутти ӄитыт чимычвиткульыт рытрилнинэт чепъаёчгык рымагты	
ӄамэтвааʼт кынмэк	
чиитэръуэʼт мэмылытьоля ыпаттьыльа  нычачаӄэнат	
чама аръапаквъат чеэтыпата	
плыткук ынпыӈэв аграк нывакъотваӄэн	
ӈавэтынва маленэн въэйӄэе ӄэмэӈы ынӄоры йымэнэн	
айколятгъэ	
ынӈинтылюлвэквъэт энмэч ынпыӈэв нытъирэткуӄин	
въэйӄэе ӄэмэӈы ынӄоры йымэнэн	
айколятгъэ	
ынӈинтылюлвэквъэт энмэч ынпыӈэв нытъирэткуӄин	
эргатръок чикинъэ кыеквъэт	
чаёкватгьат мэмылытьоля	
гэнчиитэвлин аръапаӈы  аръапаквъат	
ӈавэтынва рывиривнинэт эвиръыт	
рылеӈӈок таатконэнат памъят рылининэт	
тэгрывъэе въээннинэт рыгъягыт	
рылининэт ымы танойгыӄонагтэ	
уркэмэтльэн ныкэргыпӄэн	
оʼмрыӈана кыленин ӈытольын	
винрэннин ыʼттъилгэтыльын	
ыʼттъыт ныкоргыръоӄэнат ӈавэтынвэты	
тыӈэсӄын инъэлкыиʼ	
амыргынан ӈэвысӄэтти пэлятгьат	
пыгпыг гэнатыёлен иикитэ	
эмкиткит инэгтэтгъи ымы чакайытъоля	
ръылинин таӄаманъёлгын ралкогты	
эӈэвысӄэттумгэ лымӈэ ӄамэтвааʼт ыргин тэйӈэт нынуӄин чама киткит эръуэʼт	
ынпыӈэв иквъи гытэквъи	
навэтынва румкэвнин ӄэмэӈы	
ынпыӈэв иквъи виин ыʼлё вама кита рай мыйъоаʼн гымнин тумгыӄэй —ыʼттъыӄэй	
мэчынкы тылгэтаӈкырвэнток	
ээй	
тайкыё ӄинэйылги	
оʼмрыӈана йылнин тэлет рытрэн	
ӈытоэʼ чоттагнэты яӈагчеэʼ	
эквэвнинэт мэмылытьолтэ чама мытӄыт  энатыёнэн эмыгэӄэй	
ӈавэтын рылгьэ эвын ынпыӈэв гакэргыплен	
ивнин энмэч кэргыпэ	
ии	
энмэч мылеркын	
оʼмрыӈа эӄылпэ кэргыпгъэ чеэкэй чоттагнэты ӈытоаʼт	
оʼмрыӈана эмтэйпынэн эмыгэӄэй	
чеэкэй нылеӄинэт оʼрэнмырагты	
ынпыӈэв кэӈунэӈэльын	
энмыракэн энмыгэӈкэн вэрэян мэчниквыӄин оʼраваамэты	
вириэʼт рывинрывылгэ	
эймэквъэт яраӄаеты	
епэчгин эргыръокыльэн	
ымы ӈаргын таӈаляйвыльыткынка	
рыпкирэннин ярак	
ынпыӈэвэ рывэнтэннин тытыл ыʼттъыӄэй ръэлянтосӄычатгъэ	
оʼмрыӈана рывиривнин ынкъам йылнин эмыгэӄэй ӈавэтынвэты	
амкоргава иквъи рэнолгык патвасӄыткынык рытрилнинэт тэкичгыт	
мытрилынэт	
рэӄулымӈэ виин ӄэйыӄын тырээкэльэты	
рэлкуӄэй амротвак леӈытэӄ ӄэвъяёэʼ	
итык рыӈвэвыльын мытӄымыт варкын рэлку	
евъев мынрэсӄивмык	
янот ынпыӈэв рэеӄиквъи ээкэтгъи	
ивнин оʼмрыӈа вынэ гаятъёченайгыт ӄырэсӄикви	
ныппылюӄин ёроӄай ӈэранчьовыргыльын лыгэн рычикумил мэйӈэльыӄэй	
ыннэн ээк	
рэлкучыкун гэӄытвилин ээкэтык гаӄаайпылен	
ынпыӈэв иквъи нымэлӄин ынан ромавы рэлкун	
вэлет игыт йыӄӄэй тырагтачьаты мытӄэты	
тырэтэӈынынлетэвӈын ээк  пэтле ромавы рэлкун	
ӄэйвэлым эвыт рагагчавы виин ӄыраггыгэ	
тыӄамэтвак виин ӄырым мывиэʼк	
итык амгымнан вама ванэван унмык мыӄамэтвааʼк чама эмӈоля	
ӄол нитигым нэнарагчейгым чымчаяраггы	
виинынкы нъылёӈэтэгым гэчевкы нынъэлигым чама пытляӄ ныкынъюйгым	
энальоянва ӄонпы нэйвэтигым ынкъам ванэван унмык мыӈъоаʼк	
чама ӄол нинэнтигым рэлку нинэныткивэтигым ыʼттьыӄэй	
гытым тивыркынигыт лыгэн пэнинэмил ӄитпыльэркын	
ынӈэ ръэнут чимгъуу элгыкэ	
ынан кытамчачго тырэеты тыракырвэнтоаʼ	
ынӈэ энъатчака	
кычгэпык вагыргын	
оʼмрыӈа иквъи эйъым мырагтыаʼк	
аӈӄачормылгата таэʼ унмык итъылӄыкыльин	
чегмытъылёвыльын вытку нэргыръотыляӄэн наӄам нылгичьэчеӈэтӄин	
люнрэтэ итгъи ралкогты чоттагнык тэрэӈӈынинэт ыʼттъыӄэгти	
рэӈэннинэт ярак вальыт турмэйӈэтъыттыӄэгти турынвинэвыльыт	
плыткук рэквэвнин муллымул ынкъам рынрэ ынӄэн рэсӄиквъи ралкогты	
рымнин кукэӈы рэлкынин муллымул  турыпкирык ыʼттъыт рачеэтыпавӈыт	
ӈэвъыттъыӄэй чьачагмачы гагръолен	
ыʼттъыӄэӄэгтинъэйӈэръуӄинэт чама нылгививрэльэтӄинэт	
ӈавэтынва ейвэчунинэлгыӄинэт	
эгмиӈыкыльин оʼмрыӈа лыгъыттъыгырыӄкэн виврэльэтыльыт ыʼттъыӄэӄэгти нэнанатвыӄэнат ралкогты	
нэнанрыратӄэнрэпалгытъол ыʼттъытрэтъёлго	
ыʼттъыӄэӄэгти епэчгин этлепкыльинэт янор ныкулюмкэтӄинэт рэпалгыткынык омчыконулвэвӄинэт эʼйӈэръук ныпааӄэнат	
ӈавэтынванэнатагчечаӈӄэнат	
ынкъам ыʼттъыт нинэлгитэӈынмэйӈэвӄинэт	
ӄымэлынантыӈэсӄын лыгэнӄивъыттъыльын	
ыʼттъыгаканъё колё нарой выӄэн ӄоныры этын йыркычимгъульын ынкъам ыʼттъэлымалё нылгыӄин	
нылгиныгйиӄинэт ыʼттъыт	
пэнрыткольытрэӄокагты киткит нынэрымъэйӈэӄинэт пысӄунъивӄучик эвырнывэлвавӄэнат тэгъентилык ныпааӄэнат	
танлымынӄо лейвыкгэныгъюлевлинэт	
ыныкит нинъэлкыӄин виин нинунпыӄинэт туквэк ытлёнкытчынъёма	
ынкы нырылгалытваӄэнат атымӈъайӈаръокыльэнат	
тыляма ванэван нъивӄучийвынинэт ымы ванэван нытачайвэвынэнат	
ӄымэлынан кытчынъёма ванэван ныпэгчиӈэтын	
мэмылёк тинэӈӈыплыткук ныӈэлӄивӄин ытръэчнэнантавӄэнат	
чинит нъэмэтӄин этын чинит ыʼттъыт нылеӄинэт	
ымы ёоʼтыляк нылгиныгйивӄинэт чинит ярак ныныпкирэтӄин этын	
эмтэӈынмэйӈэвэ ыʼттъыт ынкъам ӄынур нэнэнэт	
кытчьачаӈатык оʼмрыӈана мулле нэнатапаӈӄэнат наӄам мэмылмоллыт мытӄыльыт ӄымэлым ыʼттъыт колё гынкыльыт	
оʼмрыӈа тумгытум аӈӄайпы ляйвыма пэнин ваӈэлтатыльын	
рывиривнинэт нэлгыт	
вылгыналгыт ӄэтыӈокэн ӄоранматкэн энмэч гэнйитъэвлинэт рылгэ тантэнмыгнэнат	
торымгоэʼ энотлятык чама раӈпат рилючьэтэ нинэнтыӄин	
нэнанотлыӄэн иръын	
энотлянма пэнин ӄалялвынвэтгавыльын	
эвлытъылёвмэч нэмъэм кэӄисӄукин аӄӄы рэгынникэты	
торэргавма йъончаӈкаавык льук каӈэсӄонӄачкэн ууйъэтыльын йъыйыӄ  ӄэйӈун рэмкын ынръам уʼрэӈэнри рэнъэлгъэ лейвык	
уваляйпы гитэк нывытрэтӄин ӈытэтыльын аӈӄы миӄкриӄунӄэвъяча оʼрагырголягты нинэнууйъэвӄин ӈытэт	
ынкъам рачымчыт накватчаӄэнат	
оʼмрыӈана лыги нинэлгыӄин ынӄэната мыгонэн тэйкык турыльын иръын мыркучьын	
ваӈэма чиниткин ӄэлелвын вэтгавтомго нинэлгыӄин	
увэлен орайгынлетвак пууръу кэӄисӄукин аӈӄы нынтэтӄин	
ынръам кытыӈэръок увэлекин аӈӄы нынтэтӄин пууръу кэӈисӄульытоʼрувалягты нылӄытӄинэт	
ынкъам ымыльо гаплявынральыленат ӈалгыл	
кэӄисӄукин акӈӄы мыггынникыльын ымы ёо эйыӄынлильэткыльин тувэлекинэӈэ	
ӈытэтык увэлельыт ныкопрагтьпӄэнат нылгэкопрамэмылёльатӄэнат кэӄисӄук	
ӄутти гыннэкоянвыт нумӄуӄинэт	
кэӄисӄун чит гэнымлин эмкыкыльинэт лыгэраӄагтэ	
ӄутти ивтыл нымытванвыльыт ӄутти  льораннаткынык	
льурэннэн вальын лыӈкыткынык оʼрэнмыӈӄач	
увэлельыт эвэнэгтыльыт каӈэсӄогты гаплявынральыленат ынкъам эӄылӄылкэ ӈалгылегты нылейвыӄинэт	
пууръу увэлельыт ыныкит йитив ныпкирӄин кынтагты	
ӄэтыӈок тэгрыткук тургич пкирык ныйитивуӄинэт увэлельыт	
колё майӈыръавиӈын нынмыӄэн	
ыннэн ръаквыпы етыльыт чымченымык вальыт таагмэч нынӄэвивӄинэт этлы мэӈин ыʼнынвэннэвын	
ынкъам эʼптэ увалягты колё рэмкыльын ныпкэтчаӄэн	
таӈымыльо пкитльэт нынӄэвивӄинэт	
читынӈин вальын тэленъепкин вагыргын	
ръэвук нулювӄинэт ойымпаӄыт эвлытъылёвкэн йытоолӄылтэ	
ынръам йитив нынымӈивӄин	
мӈэма нэмэ колё рэмкыльын ныпкирӄин гамганымгыпы	
тэлвэ айвалгыпы ныпкэтчаӄэнат	
колё амалваӈвальын оʼравэтльан ныпкэтчаӄэн	
нэмэлымӈэ рэмкын амалваӈ нывэтгавӄэн гэмгэнымнымыгйит	
ойымпаӄыт йытоӈӈок нымӈылятӄэнат гамганымнымэты	
нууʼӄэльыт ымы ныпкэтчаӄэнат	
мыӈик гырапчальылӄылтэ	
чит нэмыӄэй нууӄэльыт эмйитивульыт	
нэмыӄэй нымӈиӄинэт	
ынкъам увэлельыт ӄэлюӄ чымче вальыт ымы нымӈисӄивӄинэт	
ымыльоргэн гатваленат мыӈигрэпыт	
ымы льурэльыт эвын таляӈкы эмръэвульыт	
ынкъам чит рэмкын эвын лыгэн алгол чит эмлейвыльын	
нэмэлым инчьэвильыт агновык ӄатвыткоӈӈокнымӈылятӄэнат ванэван чит нъэӄэчитвылгынэт	
ынкъампытӄылым энальоянвыт мыгтумгыльыт	
ыныкит чавчывата нынэймэвӄин ӈэлвыл аӈӄагты ымынууӄэльыт нычавчывантаръоӄэнат	
чавчывагты нынльэтэтӄинтэӈимыръэнут ӄымэл ыргынан нэмыӄэй нытиръылӄылӈыӄинэт	
ынкъам чавчыват тымык мэйӈыгынник ванэван уӄэлюыʼнылгынэт	
аӈӄальа нынӄэвивӄинэт итгылгэ имъутэ чамапагтылгылӄыля вивтэ	
наӄам йитивин колё нэвлыӄэнайӈыт вивтыт вэвтийӈыт нувӄэнайӈыт	
вивтыт чама анэлго нытэйкыӄинэт	
чамачемыянвэпы вэвтэпы нытэйкыӄинэт вэгыткунэӈэт чоттагын вэгыткук ыʼлытвэтык	
аӈӄальыт нытумгыльэтӄинэт чавчывак рээн	
ӄымэлыргынан аӈӄальыт тумгыльэтыльыт майӈычавчывакрээн колё нэмыӄэй нынӄэвивӄинэт чаманытэвиръылӄылӈыӄинэт вылгынал га	
амалваӈ вальыт вылгыпанрат плекылӄылти нынъянръавӄэнат пыкэрыкво ятыльэты	
ынкъам аӈӄы гилетык анӄэвъыттъыянвыт аӈӄальытнычавчывантаӄэнат айгысӄычавчывагты	
ынкъам ӄол нитӄин тыӈэсӄынэʼптэ ныкырвэнтоӄэн	
колё имырэӄэ нытинэӈӈыӄинӄымэл ынан колё ныӄэвӄин чама ныӄаанматӄэн	
ынръам эйгысӄын орагэлытвак оʼрувалягты чавчыватныӄэвиичиӄинэт	
авынральэты нынльэтэтӄинэт кэтлыӄылтэ плекылӄылти	
ытри пууръу нынӄэвивӄинэт кымгыта ниилӄинэтпыгпыгыт  мытӄыёчгыт	
рэмкын чит тэленъеп пууръыткучитэгэтэӈычьэтлин нымытвак	
тэленъеп чит ныӈэвтумгэтӄинэт	
агмэӈыкэянвытныӈэвтумгыльуӄинэт ӄулинутэк эмчинъюргэ люрэӄ нʼэнкунанъыгтон кымиӈын	
нэвтумгэтык чама нытэтумгыӈӄинэт	
ныкит эгмиӈыкыльин ныӈэвтумгэтӄин мыгкымэӈыянвыкӈэвтумгин кымиӈыт эмэлкэ ынык кымиӈу нынъэлӄинэт	
ӄэйвэ ӈэвтумгыӈэвъэн алымы мыгкымиӈэтыльын люӈкымиӈэтэ гитлин ӈавтомгыыʼваӄочгыпы вэнлыги ӈэвысӄэтэ лыгитэӈу нинэлгыӄин ӈэвтумгъывэӄуч	
ейвэчу нинэлгыӄин миӈкриӄун ӄлявыл эӈинӄэйкыльин ымы ӈэвтумгэ тэӈу нинэлгыӄин	
лыгэн пкитльэн нэнэнэрык лыгивэймэну нылгыӄин	
турыпкирык ванэван нъыттъымиглитын ӈэвтумгынэнэнэрык нырэӈэтӄинэт ныквутӄинэт ынинэт ыʼттъыт	
ӈэвтумгьывэӄучик ӄача	
ӄэйвэлым эӄу рэлгыгнин рэйылӄэты ӈэвтумгьывэӄучик рээн ейвэче ченэтъываӄочегты анананакыьэты чама эмчинъюргэ люрэӄ ӈавтомгэпы ратомгаты кымиӈын	
ӄэйгипэ ӄутти ныгмиӈэтӄинэт ӈавтомгьываӄочгыпы	
ыныкит кымиӈынӈэк пытӄылымӈэ нытумгэвӄинэт	
вэты тэӈу лыӈыйгут нынтыӄин ӈэвтумгытлыгын	
кымиӈыт нивӄинэт	
ынӄэн тургин ытлыгын вэты антыяатка	
эчвэра ныгыттэптури ытлыгымил ӄыгйипыркыниткы	
эʼтки ӈан яйвачгыргын ымы гитэк	
пкитльэн пычемытъэт вэймэну ӄылгыркыниткы	
ынкъам  тури ляйвыӈӈок уʼрэӈэнрилы гавынральа ӄытваркынэтык	
аʼтавлыгэнэмчинъюргэвэ рэӈэвтумгэнӈыиʼ	
эвытым нэнэнэт нывалёмӄэнат	
ымы нʼэвъэнти эʼнӄэтыльыт кивык рэмкыльык ӄача ывэӄучитэ нынвэтгаватӄэнат	
ӄэлюӄым валёмыльыт ныткивӄинэт йигычгытэгнык рамкыльыӄлявылык ӄача	
энарагты	
вытку ээкэт вайӈык ӄлявыл ӈавысӄатэты нылӄытӄин натчьатчыкэвӄэн	
инъэм кыевык ээкэтык пэнин кынмэк ниилӄэтӄин ӄынур тавэчвачьыӈыльын	
ӄынур ӈэвысӄэтык лёӈытвальын иӈӄун нэнэнэтэ альокэгты миӈкриӄун люрэӄ турмэйӈэтыльытрапайваӄанӈыт рамкыльэты	
нымытвагыргын чит вэты гамгамэӈӄо гытамо гэлгылин эвын таляӈкы чит ныгыттэпӄин рэмкын	
тэлвэ ӈавтомгыльатгыргын ымы гытамо гэлгылин	
эргатръок авынральын нырагтыӄэн	
ӄынур ръэнут лёӈытвальын нытавэчвачьычӄэн	
ыныкит рэмкыльын лымӈэ нэтляӄэнрамкыльытвак этынӄлявылнычичевӄин люӈэквэтэитгъи эты чеэкэйгатваленат	
ванэваннымӈылёнэнӈэвъэн	
нэтляӄэнрамкыльытвак этынӄлявылнычичевӄин люӈэквэтэитгъи эты чеэкэйгатваленат	
ванэваннымӈылёнэнӈэвъэн	
ӄулитгивикпууръуытлёнэʼптэнырэмкичиӄин пыкитльэнлыгивэймэнунылгыӄин	
авынральаэʼптэнинэпчеӈиӄинӈэвъэн	
вулӄытвикӈэвтумгыннэмыӄэйныткивысӄивӄинэнарагты	
инъэнырагтыӄэн нэмыӄэйнытавэчвачьыӈӄэн	
эгмиӈыкыльинэтынкъамэʼнӄэтыльытрыӈэвтумгэвэтык ныталяйвыӄэнат	
нытъарынъевыӈӈоӄэнат	
ныӄонлылянъайытваӈӈоӄэнат	
таляйвык нынкэтъоӈатӄэнаʼнӄатгыргынрыӈэвтумгэвык	
оʼмрыӈанаынӄэнвагыргынлыгининэлгыӄин	
ытлён турмэйӈэттылельын ытльатаганвэтгаватлен миӄкриӄунытлыгэгэнӈэвтумгэвлинынинытля	
ынкъаммыгтумгыльугатваленат	
амынанвама аʼтчаматомгэты ынӄэнатнэнакэтъоӄэнат	
ытръэчытлён эмигыпэчама ынӄэнӈавтомгыльатгыргынвэтыэкэвкугэлгылин	
ӄымэлым эты ынӄэнатаытлёнлывавыркынкымиӈэтык	
ынкъамоʼмрыӈагъэнӄэтлинрэнӈэвтумгэвӈык	
ӄaӄa лыгэнгымӈыркылӄавэгымыʼвэӄучик агмэӈаткэмачымытӄичирмыӈэтык	
ыныкамынаныʼвэӄуч—ӄлявыл ӄутти ыныкгэта  тумгинэтӄлявылтэ	
ӄаӄа —чаманаӄамнычимгъуӄин —иаʼмӈантъэнӄэтыкрыӈэвтумгэвык	
люрэӄ ӄолеӄлявылгыпынэнэнэтнъыегтэлынэт	
яйвачгыргынтумгытум гапааленрэӈэвтумгэнӈык	
 чама эты чинитнъэнӄэтӄин рэӈэвтумгэнӈыльу нъытъивыльэтын	
ӄaӄa агмэӈаткэмачы пысӄунрэӈэвтумгэнӈыльынтывичыръуэʼн	
ӄэлюӄ  эты тынгэргэвын	
аʼмыняйвачгыргын	
ымыӄырымнынкэтъоӈаннэнгымнинаʼнӄатгыргын	
аʼмыннытэӈӄингымниныʼвэӄуч	
ӈэвъыттъыӄэгтиганрылпырленат	
элекин омавкэнйытоотӈэвъыттъыӄэгтинынъегтэлевӄинэт ниилӄинэтванляльэты	
тытлёмнэнчьовыргынрантоӈыльэтыӈавъыттъыӄаеты  ӈытоэʼ	
выраплёратвака валёмнэнпыкитчыӄивыльын	
йымнэнкэрӄай плягтыэʼ	
ӈытоэʼ амкылява	
эʼлепэтгъитытлык гитэнинпыкитльэн эвынгамэмылёлен	
кытгынтырасӄэквъэ рыймэвытковнэнмимлекойӈыӄай амкыляваӈытоэʼ ӈаргыногты эвынтытлыкгэнэймэвлинэтмэмылтээмчемэнвы	
эмчемэнэнат	
ӄолэʼмэннинралкогты	
рынвиленнинчьовыргычормык	
ратвынэнӄамэквын рырыраннэнамгынонрок	
ратвынэнатмэмылтэ	
нытоэʼ выяннэнатыʼтгьыт гуннинэтрэнолыӈкы	
виинтумгытуморгымэгленма рэӈэннинэтыʼттъытчамарыпаанэнат	
ӄэйъыттъьпӄэгти чоттагныкготытвальыт нъэйӈэръуӄинэт	
ӈавэтынварымъэйӈэнинэт эвытым валёмыльыт пааʼтэʼйӈэръук	
плыткук йъонэнтумгытум ӈаргынвальын	
чит винрэркынин тивыльынивнин гитэнин льолӄылеты лелют гэтинэтлинэт	
рэмыннуӈгъи	
ӈирэргэри рэсӄиквъэт	
оʼмрыӈа тэӄэмэӈгъи раӈӈок	
киткит гаематленӄопалгын ёнэн таӄаманъёлгык чама юӈэвэ эʼлыткуиʼ	
мачаммычеэръа юӈэвынрэтгъи расӄэвэты	
тумгытум эвын гакэттывален	
эӄылпэ йымэнэнат эвиръыт емэма ӄитыт	
рывиривнин ӄэмэӈы рэймэвнин кынмагты	
ӄoпaлгычвэткoэʼ нывылгъавӄай рытрилнин юӈэв ӄаматкынык	
авъеткынка ныӄамэтваӄэнат	
аʼтчак лывавнэн вэтгавымгольын ӄынвэр тыӈэсӄынэ чинит пынлёнэн ынпыӈэв амынан рагтыэʼ	
ванэван тытумгэтын	
ээй	
ралкогты люнрэльигыт	
ӄэйвэ	
леӈʼытэӄ гъыёлен рэлкучыкун	
рэнэӈу рынлевнинэт ээкэт	
турээкэтык рэлкучыкун гаӄаайпылен	
ныппылюӄин рэлкуӄэй ыныгмич вальыӄай	
рэӄын никвыт	
итык рыӄэвивын	
ии	
гакоргавлен такэчгэты	
ээй кʼӄ a 	
тумгытум ныюӈэвуӄин вилмытӄык рытутэ	
юӈэв тэгмэчынкы нывэривӄин	
плыткук ӄопалгоаʼт	
тумгытум иквъи виин мэчынкы эръульымури	
турыпкитльэн ныйигрыӄин	
мэмылытъолтэ ыпаттъатыльыт тэгмэчынкы гитилинэт	
эръуплыткук аръапаквъат чеэтаръапалга	
аромка нъэлгьэт ыʼттъыӄэӄэгти вальыт рэпалгыткынык	
рэлку маллывээръыткэльын ыʼттъыӄэӄэгти лёвыльыт ныткэӄэнат	
виин ӈавэтынва малема ӄэмэӈы ромкавма аʼйӈаръоӈӈоаʼт	
тумгынынэ ивнин ӈэвъэн вэчьым ралёвыӈыӈоаʼт	
ӈэвъэн киткит рэӄын ивык эвыт нывалёмӄэн	
евъев тыплыткоӈӈоаʼк	
ӄонпы нэнаяаӄэн ачгэргыкыльэн кэрӄай ымы ӄол нитӄин рэлку кэтльан	
йъонэнат ыʼттъыӄэӄэгти	
гаӄончечгыргынтолен почьаткынык рытрилнинэт чьовыргын ритлиннин уʼрэквъи рынрэ ыʼттъьиӄэӄэгти	
пэнрынэн ӈэвъыттъыӄэе йыӈоткоӈӈонэнат ыʼттъыӄэӄэгти	
чотыквынолгык кʼача ганрыгъёчгавлен нутэсӄын ынкы гэгмиӈэтлин ӈэвъыттъыӄэй	
оʼмрыӈана рыгъёлгычыко рытрилнинэт ыʼттъыӄэӄэгти	
ытльаӄайык лёвыльыт нэмэ тагчечаӈыӈӈонэнат лёльот нэнакагмалеӄэнат  тэгнычиитӄинэт	
ыʼттъыӄэӄэгти нэмэ нылгэчачопыткыръоӄэнат	
рэсӄиквъи кэттываэʼ	
мэмылтэ нылгыӄинэт ӄамэквыткынык тылгытэгилигнинэт иквъэт наӄам епэчгин энкиръукэ виин ӄол мынвэнӈын	
тыӈэсӄынэ ивнин эвыр гынан	
тылгытылельыт нычьачаӈыткэӄэнат ымы нымуллывириӄинэт	
рырыткунинэт эʼмэтичгыт тумгынынэ тапъагнэнат	
гэлгылин	
оʼмрыӈана пынэткунин выквык пэкулӄэй рирвэвнин	
мэмылӄай ыʼ мыргыльын этъым кыткыткэн йытоо  тʼаӈӄонаглыӄыл	
рыранэн нанӄэпы нывылгьав рымнин мытӄымыт тэкичгык	
наӄам ныйыӄыӄин инээнӈэтык	
тумгытум кытэӄэй чычатрыэʼ	
мэлкытэ тъирэткуиʼ лылепгъи эвын гэплыткулин рывэнӈык	
кол нэнамгоӄэн	
ивнин инээнӈэтыльын ынӈин ӄынӄитэт	
ынан гымнан мынльэтэтын ынпыӈавэты	
вэчьым ӄол итыркын ӄувчимгъуркын этэйӈэткэ ванвэты	
имырэӄык	
ӄaӄa нэмэвайтырэӄыркын	
онтымытвальэгымринэчичевы аʼтавгытгытэавнонтымытвакамынытваркын	
епэчгинчинитывикитмытынмигчирэвыркынэт	
читоʼмрыӈанарэллеттаагнэнаймаӄӄай—нитчыӄин	
тыӈэсӄынплягтыэʼ ивнинтумгытум тырэнльэтэнӈынярагты	
оʼмрыӈана тытлёмнэн чьовыргын аʼрэнэн чоттагныʼӈачиӈӄун ӄлявыля кавэты ныннэнин аймаӄӄай ынкъам нытрилниняӈак рэпалгыткынык	
ӈэвъэнэымырытрилнинэттэкичгыт рыӄэтатынвы	
ымырытрилнинэтмытӄытчакагтэ	
виинрынэнинэттэнуйгыт	
ыттэмаленэнӄамэквынынкъамрынэнин	
расӄэвэты ратвынэнатайколтэ	
айколятгъэ	
энаерыльытаӈӄатакэчгэты чамаачыӈыткольын иӈӄунавынральыннычавчывантааʼн	
ии ынан мэсӄэйыӄын вак епэчгин пиврэркыт чематгыргык	
нивӄин гаймавъёченаморэ	
рэтльокымгыта рэӈылӄыле	
колё инэӈэльыт нэквэтӄинэт	
ынръамӄутти ныпкирӄинэт	
лыгивэймэну нылгыӄинэт пкитльэт	
ныныпкирэтӄин амалваӈ вальын пыӈыл	
гэчевкынытваӈӈоӄэнат рэмкыльэтык	
нынильуткувӄинэт ынпыначгытпкитльэт нытлельэтӄинэт чама нылымӈылӄэнат чама нытэлеӈкинэткуӄинэт	
ымыльонынӄэвивӄинэттэкичгэ	
нэмэамыргынан гэнъэтлинэт нымачемӈолӄэнат	
оʼмрыӈанагэнйыркэвлин аʼптыё нэлгын	
панрат нэлгык ыпыльытнэнатааӄэнат	
ӄонаглыӄыл увнэлгын киткит ӄэӈульын унмыкавылгыкыльэн  кытчьачаӈанма танъяа вальын	
ӄэйӈун льоргыӄай йъилгын нэмэм нычьэчеӈӄин	
эʼптыплыткук йымэнэн гыргол	
тумгытум нэмыӄэй нымигчирэтӄин кынмэкнэнайпатӄэнат ръарӄак тылпъильыт мумкылти	
тэгмэчынкы мэгчерыткома эръэт итигъэт	
тумгытум пынлёнэн вэчьым чама рэӄиту	
ӄoo лыгэн эвыт гынан	
ӈэвъэнэ тытлёмнэн чьовыргынрывэнтэннин чотыпа вальын уттыченлеӄэй ымы уттэ эйпичгыльын рэпалгытъоля йычгыгыргыльын эвыча рывантатын уттэ ульивыльын	
ынӄэн ӄамэнаймавъёлгын	
ӄымэлым оʼмрыӈанауʼрэвэ нэнанатвыӄэнат тэӄэмэнйыръыт	
ченлеӄэй ванэван ыʼнынвэнтэтын ыʼттъэ	
ӄоныры ыʼттъыт эмтэгнэвээтээвитӄикыльинэт	
ӈавэтынва гынмыеп етъаӈ нинэтчыӄинэт ӄэтоолӄылтэӄэмэйыръыт тэйӈэтти  нэнаёӄэнат ченлеӄэгчыку таӈпэрэ ынкъам экимэвкыльин тэӄэмэӈык	
ӄавэё аколымайпы уттуӄэ м ратвык эмчьэчеӈэныӄэвъячатӄэн	
оʼмрыӈана рэймэвнин ӄэмэӈы кынмагты ыʼвэӄуч ныкэрватчотытваӄэн гуаʼтчама нэлкытваӄэн	
ынӈин элкытчакэрвачотэты ӄамэтваӈӈоэʼ	
тумгынынэ ивнин малякавкэгты въэнуркын	
ынӈин ивык вакъоэʼ	
торъанэлёвъаныт мэйӈычьэлюкэльытпиӄымлек ӄитыльыт ныпэгляӄэнат	
пэтле нылгыӄинэт пиӄытыʼттъыёл ынӄэнат нынуӄинэт	
въэнычвиптыт галявтыма нытрилӄинэт виин ӄаматкынык роолӄылтэ пиӄуплыткук	
нывъэнукинэт рычепъалгавкы	
ынӄэнат нынуӄинэт	
въэнычвиптыт галявтыма нытрилӄинэт виин ӄаматкынык роолӄылтэ пиӄуплыткук	
нывъэнукинэт рычепъалгавкы	
ӈэвъэн нэмэ киткит камэтваэʼ	
вэӄучитэ чычаткына авъеткынка нинэгитэӄин	
ейвэчу нинэлгыӄин вэнӄачьатыльын	
ӄитуплыткук чоттагнэты рывнинэт гынульыт	
эръэмпэиʼ чиитэръэтэ тормэмылытъоля	
этъопэл тормэмылытъоля ыпаттъатыльа ӄамэтваэʼ тумгытум	
чама чеэтаръапаквъэ	
тумгытум ӄамэтвак ыʼвэӄуч эʼптэтаӈӄамэтваэʼ эмӄэлелвынэ ныкоргавӄэн	
ӄэмиплыткук тыӄэсӄынэ ивнин гыт аӄамэтвака вак люур гым мэлгытъыльигым	
румкэвнин ӄэмэӈы	
айколятгъэ	
кытэ тимлюӈэтгъи	
тумгытум кавэты атчьатгъэ оʼрачьовыргэты	
инъыгъевыльылӄыл пэтле атчьатэнаӈо йылӄэтгъи	
нэвъэн эʼптэ атчьатгъэ	
ныӄалялвынвэтгавӄэн	
аʼмын нэнэнэт вальо энмэч выёльымэч нъымэйӈэтынэт	
авынӄалялвынвэтгавэты й ыл ӄэтгъи	
инъэ тумгытум чит мэрынрэ ӄутыркын ӈэвъэн камаграэʼ ынкъам иквъи энмэч кыеви	
ывэӄучитэ очнэн ии	
рай тымгэтыркын мыйъончаӈкаавык люрэӄ таӈалкы варкын	
люрэӄ рэнтэты мэӈӄо йъоркын	
виин таӈэвэнэӈ  мивиниркын наӄам айвэ колё ныпиврэӄин	
эмчывытыльын ёоʼнчаӈкааквъэ	
ӈыток ыʼттъыт коргыръоаʼт	
рытрилнинэт	
ынык рээн ӈытоаʼт эʼчесӄиквъэт ӈаргыногты	
нʼэвъэнэ рымнин рычеэтавынвы айвэкэн аръапаӈы	
рывиривнинэт иръыт чывытэннинэт	
рывиривнинэт плекыт ынкъам памъят	
нэмыӄэй чывытэннинэт панраплякыт лыгикултэтыльыт памъята	
рэльын аʼтчама рырамавнэнатмэмыляръат ӄамаӄайыткынык	
аръaпaймээʼ оттоӄамӄайыткынык	
ыӈэсӄын рэсӄиквъи эвын нылгэченрыгчатӄэн	
эӄылпэ ӄыръарӄатгынат ыʼттъыт виин гым кэргымма чамачаёӄванма	
ынан гымнан тырэнвиривӈын оргор эмытъэт виин акэмавкэгты ӄынривмивэтгынэт	
эʼми тэнэвтыёчгын	
ӄэмлытыёгын	
акэмавкэгты ӄынривмивэтгынэт	
эʼми тэнэвтыёчгын	
ӄэмлытыёгын	
ӈэвъэн эӄылпэ кэргыпгъэ	
рывиривнинэт ръарӄат йымэтвальыт энаймэёлгык	
ӈыток ыʼттъыт коргыръоаʼт	
эӄылпэ ръарӄаннэнат таӈэлгаты рытчынинэт	
тумгытум ӈытоэʼ эӄылпэ рывиривнин оргор рывытвальын орвытараӈык	
чит ӈэвъэнэ рынэркынинэт ыʼттъыт тумгынынэ ивнин рытык кырвиквъэт	
ӈэвъэнэ мэткиит нэнъарэӄэнат янотьыттъыт тэгьентилыльыт	
ыʼвэӄучитэ рынэнинэт иʼлгык йыпаннэнат ӄыек рымумкылевнинэта аʼӄьачентаты	
чит ричитык рыкылвэтыркынин ивтэтичгын амгагчава рыпэт нылганэӄэн орвык рыкылвэннин	
яаʼрэнаӈата гунпылин оргор	
ыʼттъилгэтгъи	
аӄэтыкэгты ратронэн тэнэвтыёчгын	
рэквэвинэӈу яаʼрэнаӈ ыʼттъыт гэквэтысӄычетлинэт	
гэкырвивлинэт нылгиръилемъетӄинэт	
ӈэвъэнэ нинэгитэӄин йыӄунтэттылельын	
ыʼттъыт рымайӈавъёттэ нылгинэрмэӄинэт ымы аръэтынтыкыльэнат йъотыляма пылмыёаʼнма	
алымы ымыльояанаӈ мурык мытынтыркын	
рэӄэ иаʼм тылвавыркын кымиӈэтык	
ейвэчу нинэлгьнӄин авъёльыка вальын тумгытум	
наӄам иаʼм опопы томгатыркыт эмрэвъиӈэ	
ӄынур вагыргын левлевэтыльын	
ӄаврыткатыльын рытаалгылявнэн	
ети	
ии — очнэн ынпыӈэвэ	
ынкъам ивнин виин ӄырэги	
ээй	
рэсӄиквъи	
рымнин кукэӈы	
тэръэӈгъи мэмылытъоля	
палӄыёчгычыкогты рэрэтыткунинэт пэтывэтъыт ээккин турвитъэннин	
турвитъыльын ээк ӈылятыӈоэʼ таӈвэтгыры	
эӄылпэ йыннинэтайколтэ рывнинэтчоттагнэты	
галгарэля ӈоймаленэн нотайкоч	
эчги плыткуиʼ ынпыӈэв чоттагнэты рэсӄиквъи ягынпэгчаквъэ ӄитыкултэт мэӄэнтэтыльыт ӄитынутэсӄык	
тивыткуиʼ рэсӄиквъи ралкогты	
ивнин ӈавэтын кита ӈанӄо ӄэймэкви гымыкагты мыричитгыт	
рыкылвэннин талятьё ечьачав ӄынур ӄонайык аʼрэчго йъэгылгык йылгы ричит	
ынӈэ эгтыкэ кымэӈаттагнэты	
мальаӄанты тытлетын	
ӈэвысӄэтэ очнэн ии	
ынпыӈэвэ чичу нинэлгьнӄин мэтивэтыльын аʼмын эмэтивэткыльин энмэч мынӄитпыльэтыркын мынмычвынатыркын тыӈагыргэты — вай налпынрымык ричитэ	
ӄырым лым игыркин тыӈэльын кымиӈын ӄынэрэт  вай тъомрытлятын	
ии вай ӄывалёмгэ	
ии  очнэн оʼмрыӈана	
ынӈэ ръэнут лыги элгыкэ лыгэн ӄынут пэнинэйгыт ӄыӄитпыльэтыркын нымытвак	
аʼтавлыгэн гынин тумгытум ванэван ныӈирэсӄивын	
эмрэӄун алыматка варкын гыныкы ейвэче	
ыныкит акымэӈыкэмачо нэнъылгыгыт айвэӈӈоонъяп ӈирэӄэв ӈэвъэн нъырэннин	
ӈэвысӄэт лыгэн ночыткоӄэн ынпыӈавэты	
ӄэлюӄым миӈкри эты эвын вагыргын ӄолнитӄин нылевлевэтӄин ӄынур эӄинэтыльын тагнымытвальэты	
таам виин ынкэмил  ынпыӈэвэ ивнин  мынпаа ынкэмил аʼӄавэтгавык аʼавэтгавык вагыргэты люрэӄ ынан ейвэчу нэрэтчымык	
рытучгуратвынэнат челгыпэральыт турмытӄыт мэмылмытӄыт	
чама рыръэлеврилӄыт ӄорэн гэтэӈвэривэтлинэт ымы гатанъямгатвыленат эмкиткит аръокватгъат	
рывиривнинэтититыльытэръэттормэмылытъолен	
ынпыӈэв арынныкэта нылвавӄэн куульэӄитук	
иквъи аʼмын ӄытлыги рытын  мургин егтэл эʼтки вай арынныка лыгэн чанывъэгты вальын	
аръапаймэнэн ыпаттъыльа аръапата	
чимычвиткунинэт мэмылытъолтэ алвавкэгты рэлюк рэймэвнинэт	
ынпыӈэв раръапалгав эръуиʼ	
эръуиʼ	
плыткук ӈавэтынва румкэвнинэт гынульыттэйӈэтти	
ынпыӈэвэ ивнин виин гыт игыт ынӈэ аваӈэка ымы атарытрыӈка	
ынӈэ ръэнут энтитгытэткэ	
пысӄунэче ӄытымӈэтвагэ	
энмэч виин рачымчепы ӄылейвыткуги	
рачыко чама унмык атвальатка мыгнанаянвыт люрэӄ ваӈэлтатыркыт ӄывинрэтыркынэт чама ӄол ӄитыркын ӄыкынъюркын	
ии  очнэн ӈавэтынва	
гыым мырагтыаʼк	
ынан ӄол тыритыркын тырэетыркын	
ынан аваӈэлтатка вак ӄол ӄитыркын ӄэнаёпатыркын	
эʼтки вай тырулевык	
чама эмнолтомгылӄылтэ ӄырэркынэт рытрыттэ вэлет мытимлюӈэтыркын	
ынан гынан чинит ӄынкавравыркынат рытрииръыт	
люрэӄ аʼӄарытрээръыльэты аʼтавлыгэн нылпынрэгым ваӈэма гагчавмачы нылпъиӄинэт	
аʼмын лым рыйылгэвӄэвыт ынкъам ынӄэната ванэван мылпынрыткок рытрииръэ	
вэлет мырвыткоркынат	
ии  ӈавэтынва нэносӄэн	
ынпыӈэв пынитгъи йымнэн кэркэр	
ымы ӈавэтын тэнмаквъэ ӈытонвы	
иквъи эйъым гым виин мылымӈэнааʼк гынык рээн	
айвэ ивинильын гамэмылёлен гачымъелен	
рай аймаӄӄай мэмылен эмыгэчыкуёта гынык рээн мынъяалявын	
чама мыкырвэнтоаʼк	
вынэ пычамгымнан вальэгым йъарат нымкыӄин	
ӈэвысӄэтэ ивнин мачынан	
ӄэйӈун виин ӄэйыӄын орыӈэны раёаʼты апагчеӈкэгтывиин ӄэйыӄын гэмытӄэ ӄытвагэ	
ээй  ынпыӈэв иквъи  эвытым	
эйъым ыʼлгинъыльигым мынлеркын	
нʼавэтынва эмтэйпынэн эмыгы наӄам ынпыӈэв оʼтчой энмырак нынымытваӄэн	
кэӈунэӈэльын ынпыӈэв мэрынрэ нычейвыткуӄин паӈъэвӈыточьата	
нымэлмэлетӄиӈ айъыткынка киткит мачыӈэны ныйъоӄэн	
энмыран читтэленъеп эквыткынык вальын ымы энмыгэӈата вальын пилгыӄэй	
эмӄынэйгынлиръук ыматык аӈӄы пытӄы мэйӈэтык эйычгин ынӄэн пилгыӄэй ынръам ныпыльыльатыӈоӄэн аӈӄаӈӄачайпы оʼракынмаӈӄагты —аʼӄаймы нынъэлӄин аймынвываамэты	
ынкъам  ыматык наймыӄэнат ӄааʼровты	
ныпыльыльатыӈоӄэн аӈӄаӈӄачайпы оʼракынмаӈӄагты —аʼӄаймы нынъэлӄин аймынвываамэты	
ынкъам  ыматык наймыӄэнат ӄааʼровты	
тапӄарак кынмаӈӄаӈӄач гэнутэргылин онмыёчгын мимливукин	
ынкэкинэт гыточгыт майӈывыква гаквытрытленат аръыръаткэггы аквараткэгты	
ыматык нотасӄычыкойпы ныттэтӄин мимыл ныйыркычачаӄэн вэнлыги увиктанъяаӈ вальын кичу лыӈэ мимыл ратъё аймынгываамгыпы	
чама ыяамаратыльык ваамэты аймык таӈыӈ чымчаӈ вальын ынкъам ынкыри наймыӄэнат	
ынӄэн  ӄээʼрун	
ынпыӈэвэ рывэнтэннин тытыл яракэн ӈэвысӄэт ачыгнэн ранвы	
ыʼттъыӄэй нытваӄэн чоттагнык	
этъым ӄонпы ныквотытваӄэн ыннэнлеӈкы рыпэт вакаӈын ганонмавлен нутэсӄык  рыгъёлгын	
ӈавэтын рэк гакоргавлен	
нинэмэчкынъэйӈэӄин торльоё ӈэвысӄэт рэльын	
ынпыӈэвэрытавнэн рывэтгавылгав вынэ ӄыкынъэйӈэркын энмэч вай акоргавка айватыльэты	
пааэʼ кынъэйӈэк рылгъэ рыгьёлгычыкогты	
навэтынва ивнин оʼмрыӈа кытэ мынрэмык	
ӄомаквэ мэрынрэ тылек гымык рээн ӄэвъяӈӈоэʼ	
ии  очнэн оʼмрыӈана	
рээʼт ралкогты	
ыннэн ээӄӄэй  лыгэн авайӈыкымэч нынлетӄин	
рэсӄивинэӈу ӈавэтынва рымэйӈэвнин ээк	
рымэйӈэвык ээӄӄэй малкоргавыльын рэлкун ӈавэтынвэты	
ынпыӈэвэ рынлевнин ӈирэӄэв ээк  рэлкун ӄэргыръоэʼ	
оʼмрыӈа кытэ вакъотваэʼ йытыквылгыэʼ ынӄоры ивнин ынпыӈэв вынэ мырагтыаʼк эʼми каӈэсӄонтальын люрэӄ ӄырым ныткивын ӈэнку	
епэчгин этэрэӈӈыкыльигым	
наӄам ӄопалгын рэӈылӄыл гынмыл ныӄэтытваӄэн	
чама рай эʼми ээк вайӈыэʼ	
р игэвы рэлкун чама ыʼттъыӄэӄэгти гэллеплинэт эʼми лывэкатгьат рэӄитывъиӈыт	
ӈэвъыттъыӄэй льалягмачы ныгръоӄэн ыʼ ттъыӄэӄэгти ӄивъетэ нъэйӈэръуӄинэт	
наӄам гымыгтумгэ чит рыкэгытрэвыркынинэт ымыльо  таӈыргыльыӄaгтэ гыто тылгынэт	
ӄымэлыргынан рэлку чама нинэнтигым нэнанатвэгым эʼйӈэръульыт малтэрӈыльыт ӄивъетэ	
тылгынэт	
ӄымэлыргынан рэлку чама нинэнтигым нэнанатвэгым эʼйӈэръульыт малтэрӈыльыт ӄивъетэ	
ынӈин тиквыт виин мэчынкы ӄырым лым рэӄын миквыт	
ынӈин |ӄыяагын ечьачав кымэӈаттагнэты	
вэтъым ынӈэ эгтыкэ	
ынан эвыт рытэнма нъэлык вытку эты аляръогты эвыт рилеӄ ратъылыӈо гынанлыги кымэӈатгыргын йъок тумгытум ӄиквын иӈӄун нэнагтыаʼн	
ӈэвысӄэтэ ивнин ии ӄоныры гыттанляйвы ӄыкырвэнторкын	
ынпыӈэвэ ратвынэн эмэйӈыкыльин рэпалгытъолӄай ӄамэквыӄай рырыраннэн	
оʼмрыӈана ралянтаннэн эмыгйыръын	
мэмылаймаӄӄай тэгмэчынкы кытвыл ваэʼӄамэквыткынык	
нпыӈэв иквъи пэлӄэтыкяйвачгыргын рэтэвиминӈыэʼ	
чамъам ранымытвааʼ ӄэлюӄӄлявыл	
ыкээн ӈэвысӄэтти ынпэвыльыт яйвачгыргыт	
авынӄалялвын вэтгавэты ярак пкиргъи гэмо лыгнин тылян ярагты	
чоттагнэты рэиʼ тивыткуиʼ	
ыʼттъыӄэӄэгтинъэйӈэръуӄинэтӄивъетэ ӈэвъыттъыӄэйык ваалыко	
ратвынэнат ралкогты	
рырыраннэн пэтыналгыӄай ынкаткынык рытрилнинэт	
омавыкэʼйӈэръук паагъат нытлепыткуӄнэт	
тъынин ыпаӈыоӄӄаматкынык	
ыʼттъыӄаӄаеты рэймэвнин уӄӄэ м 	
мооаʼт эвиик	
ӈавэтынва тэнӈу нинэлгыӄинэт ӄутти лывавыльыт аръапавык	
ынан нинэнмэӄинэт ыргинэт иʼӈыт уӄэмэчыку нэлвэвиритӄинэт натчьэляӄэнат ыпата нэпъэратӄэнат	
ырги нэтнанӄыт тылекувлюкэтэнитӄинэтэмъэнӄэвэ	
нинэтрилӄинэт налгыӄайыткынык	
гынульын ыпаӈы чоттагнэты рывнин ӈавъыттъыӄаеты	
нэтнанӄыт тылекувлюкэтэнитӄинэтэмъэнӄэвэ	
нинэтрилӄинэт налгыӄайыткынык	
гынульын ыпаӈы чоттагнэты рывнин ӈавъыттъыӄаеты	
эмлытыёнэн кукэӈы рымнин ээкэгйит	
чоттагнэты аръалӄылӈытаэʼ рэквэвнинэт мэмылытъолтэ	
пыгпыгчыко нытваӄэнат ыпаттъылӄылтэ	
янор йытонэн талякэн рыпэӈы выквэн ынӄъом кыпчытконэн пыгпыг рэлкымич мыкэльыт рэквэвнинэт ыпаттъылӄылтэ	
рэиʼ ралкогты	
виин мимыл гылянма выквык пынэнин пэкул йъонэн рэӈылӄыл	
нымэйыӈӄин кымгытчывэпыт тайкыё ӄэтыӈокэн рэтльойпы ӄимытӄыльын	
иткит гапагчачален	
гэлгылин таӈычвэткоӈ гэнъэтлин ытлён ляйвыткома	
пэкул нирвыӄин ынкъам ӄопалгын чывиткук нутгылтэтӄин	
рэӈылӄыле йыръэннин мэйӈуӄӄэм	
плыткук виин рынэнин яӈагты алгыкэгты	
яӈатытлычормык рытрилнинпляймэты	
рэсӄиквъи эвын мимыл рытгылявъё ныпгыпгэтӄин	
рэлкынинэт эплытылгыкыльинэт тэкичгыт	
эʼми каӈэсӄонтальыт епэчгин эеткыльинэт	
плыткуиʼ рыетъаӈавнэнат ымыльо амыгто рытчынинэт	
эвын нывулӄытвиӄин	
чит йытонэн рытрыт	
нъыттъынтавӄэн	
гомавлен ӈаргынэӈ мачыӈэны ныйъоӄэн	
элмэлык мытӄыталяльын мэлӄэнтэтыльын	
оʼмрыӈа читӄулигйит ӄытыркын пэлӄынтэтгъи	
ӄытгъи аӈӄаӈӄачагтыӄолегты	
эквыеӄаеквэткынгыпы оʼраӈӄагтыӈинӄэгтиныралечетӄэнатӄанраткынык	
эймэквъи ралечетыльэты	
ымиӈыт галгомръоленат къэлит нимтиӄинэт	
ралельыт ныйыӄунтэтӄинэт тэлвэ ӄэйымгут вальыт ралечетынвык нырмагтыӄэнат	
галяк ынӄэнат амкоргавыкныӄулильыръуӄинэт	
ралечетын гэлгинитъылӄэвлин	
ралечеттыляма нывивтэтӄинэт ӄынур орвыкэн ӄэнрэт вивтэтичгыӄэе	
нырмагтыӄэнат	
галяк ынӄэнат амкоргавыкныӄулильыръуӄинэт	
ралечетын гэлгинитъылӄэвлин	
ралечеттыляма нывивтэтӄинэт ӄынур орвыкэн ӄэнрэт вивтэтичгыӄэе	
ӄутти — янра ӈирэргэри тумгыӄэй мыӄыӈ вальыннинъэмэтӄин	
мэйӈычьыӄэй ныпытӄывйиӄин иӄуптылекеӄаеквэк тыттэтвиритык	
ӄитъылык кылгыпэтык нылвавӄэн	
ӄоныры гантаткынавленаттантэёлгыт ӈалгылегты тыттэтвиритыльэ ынкъам тэнтик эвыр нитъунтэтӄин	
эчги ныровтыӄэнныпкэрыӈоӄэн тумык нитъунтэтӄин	
нэмэ ныралеӄэн яалегтыаʼматъё нинэӄэвиӄин ынык рээн	
наӄам аʼматъё эмпэкыльинйъэлыги нэнантавӄэн эʼмэтыткульын лывавыльын тыттэтык	
нылӄутӄин нэмэ нэнанвакъовӄэн нэмэ ныттэтвириӄин	
оʼмрыӈа гэтлепъивэтлин	
ейвэчу гэтчылин лывавыльын тыттэтык еӄаеквэк	
наӄам эймэвык ныӈыркылятӄэн	
иичгэ нывакъотваӄэн ынпыначгын ынкъам нъанэлёӄэн	
нык варкын чеӈыл ӈыронгыткальын имтилгыльын	
ынӄэнынин въаныёчгын чама вакъосӄыёлгын	
ынӈин вальыт ченлет  вакъосӄыёлгыт ныяаӄэнат ынпыначга тымӈэтвама ӈаргын	
тэленъеп ынпэвыльыт кымэӈыянвыт ярак тымӈэтватанынъэлӄинэт	
нытэйкыӄинэт етэввэвтэпы гытыльыӄагтэ рээтэтэ вальыт аʼнэлгыт льэлеӈкы яаёлӄылтэ аʼнэлёк ааʼныӄагтэым  ваӈӄытгыпы	
ынӄэнат пытляӄыʼлё гичивинэӈунылгыӄинэт	
вулӄытвикым ээчгэпы ныгитэӄинэтытлывъёӄагтэ увичвэтыльыт	
люур ӄулильэтгъэт яраӈӄачайпы ныгаймавӄэнат рыпэт гэмо нылгыӄин волӄытвэгыргын	
алёмка итыльыт нытанайылгыӈӄэнат таам вулӄытвииʼ ӄырагтытык ӄымэлым аӈӄакальатаыннэнлылельэ напрайъонтык	
ӈиӄинӄэе лыги аӈӄакалы ыннэнлылельын йыкыргын вэлётагнэты вальын	
ӄэлюӄ ынӄэн ӄонпы ныяаӄэн тинэнъэӄэлиӈӈык аʼнӄальэты рагтык	
аʼнӄальэты рагтык	
ыныкит нывалёмӄэн аӈӄакалы ралечетыльыт амманаӈ ярагъет амкылява нырагтыӄэнат	
нэмыӄэй ӈинӄэй оʼраярагты тыттэтгъи наӄам ӄырым нымпээʼн аʼматъёӄанраткынык	
ынпыначгын ымы ӄутгъи эмтэйпынэн вакъосӄыёлгын	
тэӈилгэвиръыльын мэрынрэ нылеӄин оʼраярагты	
ӈэвъэнйыръын ымы мэрынрэ нылеӄин оʼраярагты	
тыляма егэ нинэӄэплюӄинэт кытъылӄагтэ	
чама ныпалёмтэлӄэн ыʼттъынтавыльэты	
тыттэтгъи тапӄаткынэты нытлепӄин оʼракаӈэсӄогты	
гэвулӄытвилин эвытрыкыльин тылян каӈэсӄоӈӄачкэн амынан ууйъын нывытрэтӄин	
ръэвэвнин кэргыргын аӄэвъякэгты вилют	
кытэ вэтчаэʼ тытлык ыʼттъыёча	
тэӄэмэӈыльыт рачымчыт ныпэгляӄэнат чоттагнык	
кытыйга нэнанпагьёвӄэнат ээӄӄэгти чоттагныкэн	
виилвиилти чоттагнык вальэн ляйвыма ынкы нытомгатӄэнат лымынкы рэнмык рэсӄык	
нэнатаӈвалёмӄэнат ӈэвысӄэтти ыʼттъынтавыльыт чоттагнык	
тытлёмнэн чьовыргын рэиʼ ралкогты	
эвын ыʼттъыӄэӄэгти гэвирилинэт айколӄайгыпы амманаӈ нылейвыӄинэт кутти нырэттэнӈыӄинэт ръэмпатъё ӄаматкынэты вальэты ээкэк ӄача ӄуллеӄэйым нъэйӈэӄин чьовыргык рыягнавкы ӄынур нэнарайъоӈӄэн ытля вальын чоттагнык	
рыгьёлгык	
ӈэвысӄэтэ рытрилнинэт ыʼттъыӄэӄэгти ваагэӈэты	
гэгытъэвлинэт лёвык рыпэт нынымлилгэвӄинэт чьоткынтэ ӈэвъыттъыӄэйин	
ӈэвъыттъыӄэе нинэнмылюӄинэт лёвыльыт	
оʼмрыӈа эмӄэлелвынэ нывэтгавӄэн	
ымы гым кымиӈэтыльу ынӈин тъакынлыватыркын	
ынӄъом ӄутысӄычетгъи	
рэиʼ яӈагты кэгтэгилиӈэтэ пиринин муллытъул вальын рэпалгыткынык ратвынэн ралкогты	
рымнин кукэӈы инээрнин мимыл тинтинэ	
тылгымич тинтин кукэчыку ёнэн муллытъул	
гыленмич моллыпат рыгырголявнэн кукилгык аканраткэгты	
ръэнчинэӈэтэ нинэнилюӄин ититыльын муллымул ынӄъом рывиривнин тэгмэчынкы пыгыпгыӈӈольын	
моллыпат рыгырголявнэн кукилгык аканраткэгты	
ръэнчинэӈэтэ нинэнилюӄин ититыльын муллымул ынӄъом рывиривнин тэгмэчынкы пыгыпгыӈӈольын	
гавэтъыкыкватленат ээкэт ытлён ляйвыткома	
рэрэннинэт палӄыёчгычыкогты кыкватвэтъыт выквааккэн чымӄык нинэнэрэтӄинэт мытӄыльыт турвитъэ ээкэт малкоргыръольытэпуэʼкэ вэтгыры нынлетӄинэт	
кынмэкин ээк эвитъыкэ гэнъэтлин нэмыӄэй витъэннин	
вакъотвама ээкэк ӄача ныӄалялвынвэтгавӄэн нывэнӄатӄэн ӄамэтвак чама эмӈоля	
ратвынэнат ӄэвъыттъыӄэй ынкъам ыʼттъыӄэӄэгти тумгу	
лёвы плыткок ваачыко ыʼттъыӄэӄэгти гилкымъетлинэт элкычга нычачопыткатӄэнат	
ымы ытльаӄайӈэвъыттыӄэй нытъирэткуӄин	
рэлку аӄочеткынка	
ытръэч нэнавалёмӄэнат ыʼттъыӄэӄэгти выентольыт	
ыʼттъыӈӄачкэн ээӄ ӄэй тъэрвъитэ киткит ныппыльэв нынлетӄин	
ӈавэтын кэттываэʼ йыннин кэркэр	
плекыт йыгьёттэ йымэнэнат оттэнаймыёлгык	
рывиривнин пэтыналгыӄай ынан айколё лынъё эмиче вама тумгытум	
лёӈӄамэтвата атчьатгьэ	
гэмо лыгнин  йылӄэтгъи	
рэты льунин ынин тумгытум нъэлыльын ӄулиӈэвысӄэтык	
янра нынымытваӄэнат ытлён гапэлялен	
рэты нытэрӈатӄэн эʼэʼтэ	
кыеквъи — нытэрӈатӄэн	
мэрэгтываэʼ рылгэ гаӄэвъяӈӈолен иниргиӈкитэ	
люур валёмнэн ыʼттъынтавыльын рай магляльын эймэвысӄиквъи валёмнэн онпыё яаʼрэнаӈата оргор	
эӄылпэ рывиривнинэт плекыт йымэтвальыт	
йымнэн кэрӄай плягтыэʼ	
тытлёмма чьовыргын рэсӄиквъи тумгытум	
ети	
ии	
вынэ ӄинэвинрэтги рай гэмэйӈыгынникуйгым	
ӈэвысӄэт рэмыннуӈгъи	
кэтъонэн рэтырэт ӄытлыги ныкынтатватӄэн	
чоттагныкэн ээӄӄэй гавайӈылен ратвынэнаакайпы рынлевнин чоттагнэты рывнин	
эӄылпэ рымнин кукэӈырычеэтавынвы эръэт	
рымэйӈэвнин агракэн ээк	
рэлкун эргыръоэʼ малкоргавыльын пкэтльэты	
эмчемэткокойӈыӄай ӈытоэʼ	
эвын тытлычормэты гэнэймэвлин умӄэнэлгын	
йылнин ыʼваӄочегты койӈыӄай эмчемэнин умӄин ӄычалгын	
эмчемэплыткок гынульын тъынин оʼраӈӄагты ынӄоры койӈыӄай йылнин ӈавэтынвэты	
эʼмэтэ ратвынэн умӄэнэлгын	
ӈэвъэнэ тытлёмнэн чьовыргын	
ӈирэргэри нанатвын ралкогты ӄамэквыткынэты	
колё омӄаналгиӈын	
торнатвык чьачаӈгыпыӄамэквыткынык омчыко ӄэвъячръоэʼю ыʼвэӄучитэ ивнин ӄэтыкватгъэ виин нылгыркын	
чинитым нычимгъуӄин	
титэ рырыраннэн ӄамэквын алымы малванэван нынъылинин	
ӄэтэв аʼмын ныгынкойӈыӄэн ӈэвысӄэт гэльулин тумгу	
янот мынъыттъывъят ынан рэсӄивык мынриннитвын нэлгын	
мэгчерыткома рэлгы	
ии — очнэн ӈэвъэнэ	
нэнакагмалеӄэнат лявтэпы чама вэлёйпы нэнанвэтгаатӄэнат	
наӄам иаʼм гым эʼптэ энакагмалекыльэн турыпкитльигым	
гутыплыткук ыʼттъыт ӈавэтынва яӈачыкойпы рэннин ранъёчгын	
ыʼттъыт раӈанма ванэван нъэйӈэръунэт ымы ванэван нытэгъентилынэт лыгэн нунтымъэв ныпэглитӄинэт рэнтыёт ӄопалгытъолтэ	
ыʼвэӄучитэ ивнин паркал мыкычьу ӄылпынрыгын ынан вэнвэпынэн гынтэвыльын умӄы	
тынэймэвын мэчичьу оʼрагымыкагты нэнаггатӄэн	
юӈурэвэлеркылетэ титык	
кээк ганӄыльыравлен	
тыйъон ынкы лыгэн тыкыргэмйин ӄутыльын	
эʼтки мэчынкы ныгыттэпӄин ыʼттьын	
оʼмрыӈана пынрынэн йылнинэт лым ӈирэӄ ӄопалгытъолтэ нывылгъав пагтаткольыт	
колё умӄэвины	
нэмыӄэй кэӈисӄульыт гумэкэтлинэт гыноныӈӄач этъым умӄульыт	
гым таванвыӈыльэгым йъота гинэнтылин	
нымэйыӈӄин кырыӈайӈын	
ӄоныры этъым гайъолен мэмылрэтльо	
ринэльувык гэгынтэвлин	
тытрилын парӄал	
гайъолен ръилегынтэвыльын ыʼттъыёча гатален	
мэчичьу чит нэнагтатӄэн оʼрагымыкагты гэнулвэвэтлин кээк	
колё риӄуквины мэмылрэтльок ӄача	
рыпэт ганкытычгавлеи ыʼльыл	
винвыгйит тыръэтгыпын тынэймэвын эвын парӄалына гэнынвилетлин	
колё кырыӈайӈын	
тыкыргэмйин ӄутыльын	
чама ӄэтэв аʼмын нывинӄин ыʼттьын айъарантаткыльэн	
ӈэвъэн рэӈэтыплыткуиʼ гынульыт рэӈылӄылти ръылининэт яӈагты	
тэӄэмэӈгъи ӄитытэкичгэ	
ивнин тумгытум виин мырэсӄивык эʼми рай кукэӈы	
ии — очнэн ыʼвэӄучитэ	
ытлён вытку тэнтивыплыткуиʼ рэсӄиквъи ралкогты	
элвэтиӈэтгъи кынмагты	
вакъочга иръытвыиʼ йыннинэт плекыт	
лыгэн йытъёт ӈэвъэнэ нэнатапъаӈӄэнат оттыймэёлгык ээкэк гыргоча	
экээкэ гарынӈылен уттин энаймэёлгын наӄам таӄъэвкы вальын вылгилин номоттэн	
ӈэвысӄэтин ымыльо яагты вальын уттин гавэврэма гавыквэпойгыма тэлвэ эръэнчикин койӈын — тайкыёт ынык нымытватомга	
ымы уӈыльунэӈ плеккин тэнъивӈичгын акымъогкыкваткэгты —ымы янра вальыт уттуут нивлыӄин чьомыткын вычгакы вальын култэмил уʼмэльын	
ӈэвысӄэтэ ымыльо рымэгчеравъёт тэлвэ эвиръыт рыпъавъёт амкычьымэты нэнаймэӄэнат	
нэнавъайӈытоӄэнат плекыт рылитэ нэнаймэӄэнат мачкыкватыльыт епэчгин агтыкыкватк а  нэмэ нинэнлиӄинэт ынӄоры уӈыльунэӈэтэ нинэтэнъивӈыӄинэт	
лилит ынкъам ӄутти эвиръыт ныйыркъэв нэнанкыквавӄэнат	
рылитэ нэнаймэӄэнат мачкыкватыльыт епэчгин агтыкыкватк а  нэмэ нинэнлиӄинэт ынӄоры уӈыльунэӈэтэ нинэтэнъивӈыӄинэт	
лилит ынкъам ӄутти эвиръыт ныйыркъэв нэнанкыквавӄэнат	
тэгмэчынкы мэгчерыткома кукэйыръын гэчиитэвлин	
чги ныӄамэнтоӄэн люур мэӈин чоттагнык ягынпэгчаквъэ	
ов	
э вынэ мури	
ӈавэтынва тытлёмнэн чьовыргын	
ынпыначгын ыныгрээн ытлювъёӄай рэсӄиквъэт	
ӄaӄa вай гэгынникуйгыт	
ии —очыткоэʼ авынральын	
мэвын гаръапынля рэпкирӈыт	
ынпыначгын тэленъеп олвытвака вальын ытръэч рулевэ ярак нъэлыльын пэнин ныченрыгчатӄэн	
мычвына гэнъэтлин аккарыкы	
гинэнтылин	
ӄaӄa	
 ночыткоӄэн ынпыначгын	
ӈинӄэй ытлывъёӄай гакэрватчотатлен миргык гыткак	
ӈавэтын ӄамэнтоэʼ	
ӄаматкынык рытрилнин уттуӄэмӄэй чепъаёчгын	
ӄлявылтэ нывэтгавӄэнат ӄамэтвама ӈинӄэй аӄочеткынка ныпалёмтэлӄэн	
ӄитуплыткук оʼмрыӈана йыпэнинэт мэмыляръат рэймэвэ кукэӈы ӄэмэк ӄачагты	
янор рывытконэнат гытолӄылтэ рэймэвнинэт гынонӄамагты	
ӈэнӄаеты йылнин гыткалгын ынпыначгэты  парытлыӈын йыркычьын ыʼваӄочегты ыʼ ттъылгын	
чама чывиткунинэт кывэннэт	
аръапаймэнэнатэмъараткэгты эръук	
нинӄэй авъеткынка ныӄамэтваӄэн	
плыткук румкэвнинэт гынульыт тэйӈэтти	
аръапаӈы гынулььын рэймэвнин ӈавъыттъыӄаеты вальэты чоттагнык	
нэмэ ратвынэнат ыʼттъыӄэӄэгти лёвыплыткок	
рэлку кынъугиӈкы эʼрыӄӄача вивритэ эйпынинэт	
ӈинӄэй ывэчватыӈоэʼ ыʼттъыӄэӄэйык	
ӄол рытрилнин ӈыраткынык кычаӄайгыпы нэнакагмалеӄэн чама рылгылгын нэнанлёвыӈатӄэн	
ӄлявылтэ нывэтгавӄэнат ӈинӄэй ыʼттъымэгленма ныпалёмтэлӄэн оʼрырыкы лылепычьэтэ	
ыʼттъыӄэӄэйык	
ӄол рытрилнин ӈыраткынык кычаӄайгыпы нэнакагмалеӄэн чама рылгылгын нэнанлёвыӈатӄэн	
ӄлявылтэ нывэтгавӄэнат ӈинӄэй ыʼттъымэгленма ныпалёмтэлӄэн оʼрырыкы лылепычьэтэ	
люур вай мэӈин нэмэ чоттагнык ӄитынутэсӄык ягынпэгляквъэ	
ов — ӈэвысӄэтэ рымъэйӈэнин	
гыым — эвын ӈэвысӄэтӄулильын	
ӈавэтынва тытлёмнэн	
ӈэвъэнйыръын рэиʼ	
ети	
ии — очыткоэʼ ӈэвысӄэт	
оʼмрыӈана ивнин тэгмэчынкы ети вай гэгынникулин тумгытум	
ӄaӄa эвыным ралкойпы уʼрэвык тывалёмык пкэтльэтыгаляльэты мурыгтытлык ыʼттъыёча	
эӄылпэ тынӄамэтвавынат тумгыт эмрэенӈэ амраӈычгэчеӈа	
эʼми мургинэт	
епэчгин эеткыльинэт	
ӄлявыля ивнин эʼми эты копрантыватгъат вэчьым энмэч ныкынъюэʼт	
ылгийимичгэтӄин	
ээй — очнэн ӈэвысӄэтэ  эйъым виин мывинрэтык лыгыек	
пычегтываэʼ эвычаӈкэтльан рывиривнин кэргыргын рыкылвэннинэт пучьэт элгэӄаткэгты	
ӈавэтынва нинэриннитвыӄин умӄэнэлгын  эвын гэлгылин ӄамэтвама	
ӈирэргэри гэӈэвысӄэттумгэ нэтчын рырыткук	
ӄамэквыткынэты нагтонат тэкичгыт йигйигыт	
чымӄык тэкичгыт рынэнинэт чоттагнэты	
ынпыначга ивнин этын вынэ виин кытчатрыгэ лыгыема умӄэнэлгын	
моргынаным мынивын эпэӄэй иӈӄун ныетын вэлет панрат нъынригмивэннинэт	
чама ӈэвысӄэтти эʼми люрэӄ ярамэглетык плыткуэʼт лыгыек нывинрэтынэт	
ӈэвысӄэтэ нинэнйычгытурэвӄинэт рычгыткынӄагтэ вэгык ыпыльыт чама панрат нэналгыеӄэнат	
чимычвиткунинэт тэкичгыт энатыёнэнат йигйит чимыльыӄэе рэлкынинэт кукэк	
умӄэнэлгын	
ӈинӄэй гынмыл етыльын нэмэ етгъи	
ӈавэтынва уʼрэвнинивнин мэй ынпыначгыт ынпыӈэвыт ӄымӈылятгынатныӄэчейыръусӄивынэт	
ӈинӄэй амкыляа ӈытоэʼ	
умӄэнэлгын энмэч танъягыркаа гэтчылин	
йытонэн мэйӈычьын ӄэмэӈы	
энмэч ӄычейыръусӄивыльыт нырэсӄивӄинэт ралкогты	
йылӄыльын кыеквъи	
нымкыӄин ӄамэтвасӄэвыльыт гэетлинэт	
кынмэк гаакъоленат ӈалгыл ээкэк	
ӄамэтвама чеэтаръома рэмкын нывэтгавӄэн	
ӄол плыткук вэтгавык ӄол нымгоӄэн	
пэгчиӈӈинӄэгти  ытлювъёӄагтэ ӄутырык галымӈэналенатэнатпычы нытваӄэнат ӄамэтвальык нылгэчачопыткатӄэнат чама гакочгыпленат палёмтэлык вэтгавыльык	
ӈэвысӄэтти ымы янра аграк ныӄамэтваӄэнат	
ӄэмиплыткукнэмэ ывинпыэʼт ынръам нэнпынэт умӄэтъулти роолӄылтэ ягыркаальэн	
ынпыначгыт гавэтгаквыпленат ныкэтъоӄэн тэлеӈкин омӄаваляркылягыргын	
ӈинӄэгти гакочгыпленат чама ыʼттъыкӄэйык гэнъэтлинэт	
ӈавэтынва чычаткына нинэгитэӄинэт увичвэтыльыт ыʼттъыӄэйык	
эмӄэлелвынэ нивӄин	
гымнин эвъикэ нэнэнэт энмэч ынӈин нъэмэйӈэтынэт	
энмэч вай уʼрэттумгыӄэгти энмэч тэнӈытамэч мэйӈээʼт выёльо нъэлгъэт	
увичвыльыт ыʼттъыӄэйык нытэнӈыткуӄинэт	
ынпыначгыт иквъэт вынэ рай ягыркаальыт	
ӄол иквъи эʼми нытаванвыӈӄэнат эты плыткуэʼт	
ӄлявыля умӄульэ гитэнинэт	
ӈэвъэн ивнин вынэ эвиръыт эӄылпэ ӄинэйыл	
ӄаӄа гагтыйылӄатэгым	
нараягыркааӈын энмэч нунтымъэв ӄыкэргыпгэ	
ӈавэтын гакоргавлен нычимгъуӄин	
итык эви йъарат этлы амыргынан атвака — гэчычеткинэлинэт	
ымы тумгытум нунтымъэв кэргыпгъэ ынпыначга ивыплыткук	
нэмыӄэй гаӄалялвынвэтгавлен	
итык эви йъарат ӄырым мынтэвиминӈымык ынпавэты	
тытлык каврааʼт ӄаврыткыльыт чоттагнэты рээʼт	
э вынэ вай мури	
иаʼм эрэкэ	
вынэ ынан ягыркааплыткок эты епэчгин алгыеплыткокыльэн	
вынэ тэгмэчынкы  ынӈин эвма ӈытоэʼ умӄульын	
нʼэвъэнэ тытлёмнэн чьовыргын	
умкэнэлгын гарэпалгыма нэннээʼн нъэмэтын	
наягыркаасӄэвын кынмаӈӄаггы	
нэнмээʼн мимл ык ванвык	
ынӄоры нагтоаʼн	
аʼачека наягыркааʼн	
олё ныкэтгуӄинэт инэнитлитык	
упчитык гэнэрмээтлинэтмынгыт гыткат малванэван гыткат нытрунэт нэлгык наӄам ыʼльыл нылгэнонмавӄэн	
мытӄымыт ыʼльылык ныпэлятӄэн	
эмэ нэнмээʼн нагтоаʼн  пытӄылым эмуллыкэ гэнъэтлин	
имтиэʼн орвытараӈэты	
наймэаʼн иквычьык ыʼтынъёпоолгык	
анрат эʼвкы натвэнат онпэты	
ымы эʼвкы нэквутын ӄычалгын акымъокаткэгты	
колё омӄаналгиӈын кырыӈайӈэн	
эвын гъивэвлин кытыйгын	
умӄульын иквъи тэгмэчынкы эʼвкытыйгаквъэ эвлытъылёвкэн кытыйгын нэрмэӄин  ратаӈкыкваты кыткытръогты	
ынан винрэтыльытури тыралпынрытык эпиӄувтэлӄыле чама вивтэтичгэ	
плыткук тыӈэсӄынэ ачыгнэнат винрэтыльыт	
нымкыргэри	
чама ӈинӄэгти ыʼръывинрэтыльыт лымӈэнааʼт эмпэгчиӈэ амрапалёмтэлӈа вэтгавыльэты	
чоттагнэты рээʼт тиквъэт	
ӈавэтын н уʼрэквъи	
еттык энмэч плыткутык	
ии — очыткоаʼт	
вынэ ӄырэтык ӄомаквытык	
ынӈъэм тивыльин левтыт омома ны|ӄэвъячатӄэнат гэкъэлитвылинэт	
рээʼт яал нъэлгъэт кынмагты ӈалгыл ээкэк	
ынпыӈ вальыт кэрватчотатгьат ӈэнъянвыт  вакъочга	
оʼмрыӈана рэймэвнин ӄамайӈын умӄэтъуле гэнлевтэвлин чимычвиткульыт эръэтйигйит рылильыт энатыёльыт чимычвиткульэ тэкичгэ	
ръапаӈы ныӄытвиӄин	
нынъотавӄэн нытгыльэв пылык энмэн ныӄачапъатвэӄэнат ныегравыӈоӄэнат	
наӄам иквичильыт ӈэнъянвыт нынъотавӄэнат миӈкриӄун аӈӄайпы ляйвыгыргын тъэюмимлыльын пытӄы тургич нытъаёчачаӄэн	
аӈкайпы вальыт вак лывавыльыт йигрэ тъэютинульыт ныраквачаӄэнат	
эӄытвикэ итыльын ыпаӈы ӈавэтынва ӄынвэр тэнтыёнэн	
рэймэвнин ӄамэтвальэты	
эӄылпэ нэткун ӄэмэйыръын	
лыӈэ эръэмпэиʼ торчеэтӄамэтвальыт рывэтгавылгав гэтэӈычьэтлинэт ӄамэтвак ырык рээн ӈэнӄайъаачеӄагтэ 	
умӄульын нымӈылтэлӄэн нэнатвыӄэн тормайӈаттылямакэн эвэнэгыргын	
ӈинӄэгги гакочгыпленат	
ынӈэ гэплыткулинэт ӄамэтвактэӈычьу гэтчылинэт палёмтэлык умӄэвэлеркылельыт аӈӄаккээткук таръэнӈычьата гынунык	
эчги ӄол ныплыткуӄин ӄол нымгоӄэн рыпэт лылепъивэты к гэмо нэлгыгьэн волӄытвэгыргын	
ӈинӄэгти эргатэты ӄэйымгук нувичвэтӄинэт	
ӄол тыӈэсӄыну нитӄин гилытъул гэнкылвэтлин мэмычечга нинъэмэтӄин гумӄулин	
аʼмыным энаматыльыт имтильыт тинтинэ нырагтыӄэнат	
ынпыначга нымӈылёӄэнат ии	
аʼмын вай выёльыт	
тэнӈытамэч нъэлгъэт вэлынкыкунэт иӈӄун ӄлявылтэ	
тэнытрэтъёлгык рытрэльёттэ ӈэвысӄэтэ нынатвыӄэнат гиву лыӈэ	
вытку рома тьаёчачальыт нычичевӄинэт ӄэйнуным ӈинӄэйин увичвыльин ратъё аӈкачормэпы	
ынпыначга гоча ии энмэч гымнан танъянат тинимтильыт	
мачынан ынан рэгьюленӈыт	
лылепыркыт люрэӄ гэгынникулинэт увичвыльыт энмэч атъаёмаратка ынан ыпаӈы ыʼттъэ нэрэнуӈын	
ӈинӄэгти ныгаймавӄэнат увичвэтык ыʼлёӈэт ивинильычитык	
тыӈэсӄын нывакъотваӄэн кынмэк нинэгитэӄин ӈэвъэн рэӈычвиткульын	
ивнин гымнан мычвиткун	
ӈэвъэнэ ивнин гымнанчиӄай	
унмык эрэӈэткэ гынмыл нымкъэв рэӈэтынэт	
ымы ӄопалгын ымыльэты эчвиткукэ	
вэнлыги ымыльэты чывиткунин	
ӈэвъыттъыӄэй чоттагнык нъэйӈэӄин лёльоӄагтэ гэйыръэтлинэт  ӄынур нинъэйӈэвӄинэт ыʼттъыӄэӄэгти	
ӈавэтын тэрэӈыплыткуиʼ гытэквъи	
чоттагнэты рывнинэт ыʼттъыӄэӄэгти	
чинит ӄулигйит найъоаʼн ытльаӄай	
лёвыӈоаʼтнычачопыткатӄэнат	
ӈʼэвъэнэ тумгытум ивнин улвэвыльымури гыт чинит ӄырэӈэт ӄэйӈун тырагтыраӈанӈынат	
ээй	
йымнэнат плекыт иръыӄэй эчвыткэ	
ӈытоэʼ рынрэ ранъёчгын	
ӈэвъэнэ оʼрагты нинэгитэӄин рэӈэтыльын ытръэч ыннэнъют йылнинэт	
гынульын рыннин яӈак	
ӈавэтына рэвээннин ӈэвъыттъыӄэй	
ыʼттъыӄэӄэгти гэкулюмкэтлинэт ваалыко лёвычьата	
ӈэвъыттъыӄэе нинэнмылюӄинэт ӄычаӄагтэ	
ӈавэтынва нэнатагчечаӈӄэнат 	
тумгытум гантолен ӈаргыногты	
рагты тытлык льунин ӈэвъэнвальын рыягнавкы ыʼттъыӄэӄэйык	
эʼптэ эймэквъи рыягнавкы пирӄыиʼ	
иквъи мэйӈъыттъу рэнъэлӈыт	
рывинэвык аӈъачгыргыт мэйӈэтыплыткульыт	
нэвъэнэ ивнин вэлет тэнӈытакэн чама кыткытык ӄачайыръынтакэн ӈыпальэты гымнин ыʼттъылӄылти	
ӈыпальэты гымнин ыʼттъылӄылти	
ӈэвъыттъыӄэй нывэӈӄин	
вынэ вэӈунэлгымык	
ӄэйвэ янотъыттъылӄылтэ	
лылепвылгыэʼтрыягнавкы рэмыннуӈгъэт	
рэлкун мынйъон амынан варкын	
рээʼт ралкогты	
вилютэӄуликэ малёнматыльыт	
гынмыл вэтгавыльыт ырык рээн нэнэнэт  ымыльо ӈыток амыргынан пэлятык гэмӈолръоленат	
ыʼвэӄучитэ ивнин ӄaӄa лёгнатва тынтынэт ръарӄат	
мыгтынат	
ии	
йымэнэн	
йытонэнат ротлынвы памъялӄылтэ  льаляӈпанратчевароӄорэн	
тумгынынэ ивнин мытпэӈъивэт ынан эргатык ӄываӈэгэ	
энмэч ӄайколятынан инъыгьевэ	
лымӈэ раӄамэтва	
ӈэвъэнэ чоттагнэпы ратвынэнат айколят рырыткоманыӄэвъячатӄэнат	
эӄылпэ айколятгъэ	
ээкэт тэӈвитъэннинэт	
умгынынэ пынлёнэн гынмыл люнчичевэ титык турыпкирык айвэлёӈайколятыльэгыт	
ванэван	
пэтайколӄай аграк тынрыратын аʼтчама гэмо тылгын —гэйылӄэтигым	
ӄэтэв ыʼттъыӄэӄэгти нъэйӈэӄинэт нывылгиилӄатэгым гэмо лыӈынвэты пкитльигыт	
лёльот кымиӈэтык лывавыльэн чама нанӄын	
нэнайӈоӄэнат кытталгыргыт	
пынлёнэн эʼми ынпыӈэв гэетлин	
эʼми рэӄын никвыт	
ечьачав ӈотӄэн ричиту йыпаннэн	
ээй ӄaӄa вачаӄым мынӄитпыльэркын	
унмык эмигчирэтыльэткэ нитчьэв инэнитлитык ӄыпаагэ	
ии  очнэн ӈэвъэнэ	
таам мынйылӄэт ымъылёӈэт мигчирэти	
вэлынкыӄун ыʼттъытгымнин винрэттумгыт нинэтэӈынмэйӈэвигыт	
ымы кытчытвама ӄырым нъэйӈэнэт	
ытръэч вилют ӄырым нолвытванат пэнин палёмтэлыльыт	
ынръам тыляма ванэван мынтавъевынатыргынан лыги тылян  гэтэӈыгъюлетлин	
пылмычыко алымыэвытрыкэ ръэт чинит нылеӄинэт	
ымы орвыӈӄачкэн ыʼттъыт|ӄол итык нэнанъянотавэгым ванэван нэлвэвиритынэт ымыванэван нытаалгылятынат	
наӄам колё нитчерэӄинэт алымы колёӄол гитэ гинэӈэтэ ӄынур пэнинэт	
гынык чимгъугйит вальыт пылчимгъульыт	
вэлынкыӄунэйгыт гымык чимгъугйит вальэгыт	
ӈэвысӄэт витыткуиʼ чеӈыттэтэ эмчимгъутэ иквъи	
айвэкэн ӄалялвынвэтгав ӄынур чичевыркынин	
ӄолым ӄэйыӄын нывэтгавӄэн гэмтынэвлин гаканйы нэнапэляйгым тылягыргык туквэк нъиригымтылягыргэты норатвайгым нэмнуӈэтигым пэнин нолвытваӄэнатмэчичьу кытчытвама выялянма нымэчниӈэӄинэт	
ымы этэгъентилыльэткыльинэт киткит рытавык эвыт нунтымэвӄинэт алымы унмык лёнтачайвэвыльыт	
игыркин ыʼттъыӄэӄэгти яамэч рэнъэлӈыт ӄэтыногты	
кэгрилчыку нэнаномаатӄэнат лёльот	
алымы нымкычекымиӈэтгъи аʼмын лыгэнитык нымкыче йыръэтык пыгтыэʼтлёльоӄагтэ ыммэмин	
аʼмын кэлы нылевлевӄин	
ӈэвъэн авъеткынка нэлкытваӄэн ымы янра ныӄалялвынвэтгавӄэн гамгач ыргичгуныейвэчвылгыӄинэт	
ӈэвъэн кэӈилыку гэвытгиӈэтлин	
ынӈин ӄынвэтйылӄывъентоаʼт	
эвын гакыткытръолен	
галгат гэпкитлинэт	
рэмкын нытэплыӄытэӈӄинэт амратапӄантаӈа	
ымы тыӈэсӄын тумык рээн тапӄантаэʼ	
колё гатле нылеӄин колё ныпонӈэӄэн	
тэпӄэкин аӈӄаӈӄач эвтытвэян оʼраӈӄагты рыпэт нууйъэтӄин галгъатчальа	
ӈинӄэгтиныпэнрыткоӄэнат аратыльэты аӈӄаткынык	
энэвнаткочета нитӄинэт	
галгат пэрэёт ыргынан нылгыӄинэт ытръэч этынвэты нынпэлӄынтэвӄинэт эплыӄытэт	
имтильыт итченмич нырагтыӄэнат	
ымы тыӈэсӄын гагалголен нырагтытыляӄэн	
нинэйӈэӄинэт ӈинӄэгтиытлывъёӄагтэярак пкэртагнэты	
ӈэвъэн эвын гатопавлен вэнлыги ныягнаӄэн	
нэнанъотавӄэныʼттъывъятыльын нинивӄин энмэч инэӈӄытрыткугын виин ӄынатвыгынат галгат	
тыӈэсӄын чоттагнэты рэсӄиквъи  эвын ынпыӈэв ынкы нывакъотваӄэн	
рэльын ивнин ети	
ии — очнэн ӄлявыля	
кыкэ рэӄулым гагалгойгыт мытраваннакваты тумык	
умгыт ыʼттъывъянма раӈанма ынпыӈэв виин ныгалгаргоӄэн	
оттагнэпы гывилинэт гапатлен ӄопалгын мачпэтатыльын	
ныйыӄыӄин галгаргольыʼоʼмрыӈана рыӄамэтвавмаыʼвэӄуч энмэч плыткуиʼ	
навэтынва румкэвнин ӄэмэӈы	
рымнин галгапат — мэйӈыкукэӈы	
галгат тэръэгнинэт рыйыгытурэвэ рунмыт иʼтын ынкъампилгын рыянръавнэнат йыкыргэпы тъаетчата оʼракаӈэӄэты	
эӈиӄ рыранэн йытонэн кэӄъийыръиир этчыткунин пилгынйыннин лилил понтайпы гаегъема рэлкынин кукэк	
кылвынинэтегыӄэгти гыткат рыйычгытурэвнинэт рэлкынинэт ыпэ	
янра рэлкынин мачо ӄитыргыльын	
пэнъёлгын ывинтынин уʼмыльэ уттэ отгыталпыкэгты	
нпыӈэв гавакъолен ръавкываннаткынык пэнъёлгык ӄача	
ывинтэтӄин	
рэймысӄэвнинэт рыкыквавынвы	
ӈаргынэн гэвлытъылёвлен киткит вулӄытвитэ гэнъэтлин	
ынмаӈӄы гэмлынтолен	
нылгъэӄэгнитӄин	
ӄэтэгты магляльыт нэвэнэгтыӄэнат каӄэсӄогты чама ныгалгаӈыттысӄэвӄэнат	
колё ныривлыӄин гатле	
инэӈэльыт галгата ныпкирӄинэт чама ровтыльык нунъэлюӄинэт	
тыӈсӄын ӄырым нолвытван нэмыӄэй тумык рээн ныкаӈэсӄонтаӄэн	
ныпкирӄин инэӈэльын култэтэ ӄэчейыръэ	
аӄам тэӈэминэльульын гэмгэгынникэ	
ӈэвъэн лыгыек рымигчирэвык рыпкэратъёттэ гынникыт нываӈэлтатӄэн	
ӈээӄынпыӈэв лывавтагнык нывинрэтӄин	
эӄэгн и к нэнаймэӄэнаторвытараӈык мэмылен ымыльэты гытолгыт	
кыкватыльытнэнаёӄэнат пыгпыгчыкомытӄычыку аӄаракэгты кырвэнтокыпатъёлӄылтэ	
пыгпыгытым рэнолгыгэӈкы тэврик готэтынилгиӄэтӄинэт	
лыгыеплыткок ыттык нэнанмытӄэнат унъэлкултэт	
ваӈэлтанма ыʼвэӄучитэ ӈаргын нэнатвэтӄэнаткултэлӄылти	
ыʼвэӄучитэ нинэвинрэтйивыӄин ӈэвъэн топавыльын	
чинит нъыттъывъятӄэн нырэӈэтӄин	
ыʼттъэ лылячыкогтыныгитэӄин ӈавэтынвык алваӈ рэӈэтыльын	
ӈаргын орвытараӈык нывакъотваӄэнат ымы ыʼттъыӄэӄэгтиэнмэч ӄэйъыттъыӄэю нъэлльэт	
ӈавэтынва рамынноӈэтынинэгитэӄинэт элвэвиритыльыт	
гаёоʼръолен	
виин гилгил оʼмрытвама тыӈэсӄынэ ивнинэттэвыльыт рай кэӈисӄукин аӈӄы рэнтэты таӈъытвъаматы рэнъэлы мынъытынвирив	
рырыткунин умӄэнэлгын	
галгэтаӈпъален эмытӄыкэ апояткынка	
рычымкэннин майык румкэвнин	
плыткук пынляннэн ыʼтйыръын аʼмын эргатык мынъытынвирив	
эʼӄэгник виин ныпъан	
ама ӈилгыт люрэӄ эʼми отгатъянвыт мынынрымэнаоʼмрычьа	
ии — носӄэн	
тортыӈама ӄумэкэтгытык ынкъам авнъатчака	
рагтык ӈэвъэн ивнин эргатык мытъытынвиривыркын	
ээй	
ии	
йытонэн рорат талянэн эчьын	
рыӈвэвнинкокаӄайыткынык ӄытвимич тъынин роратчыко	
йымэнэн тэврик рыӄытватын вы	
нывылгъав чывиткунинэт кыкватӄоратъолтэ гытолгыкэн ыʼтвуӄӄэмчыку ёнэнат нывылтъэвоӄӄамӄайыткынык  чипъэт	
чывиткунин ӄорэн ӄэтыргыянэчьыльын	
ӄэтэты рытрилнин яӈак ӄитынутэсӄык йъэнкы	
тэкичгыт кэлвайынвы ромкавъёт вальыт ӈаргын гаематленатльэлеӈкы	
вылгыянвыт аӄагнэгты гакыкватленат	
амкычьымэты нинэнмигчирэвӄинэт ымыльо рытэнмавъёт	
чама ывииʼ ӄорапатгъэ чоттагнэпы	
чывиткунинэтӄытвильытэръэт роратык рытоолӄылтэ	
эргатык инъэ еп эвын лыгэн киткит нытиркииниӄин кыеквъэт	
тыӈэсӄын ытри оʼмрыӈа ӈытоаʼт	
нэвъэнэ эӄылпэ рынэнин яӈайпы ыʼтвуӄӄэм йылнин ываӄочегты	
уӄэмӈынрыльынӈытоэʼ	
аʼачеӄагтэ ынкъам ӈинӄэгти лыгэн энмэч гыттэпэвыльыт	
рораткэн эчьыт таӈковлёкы вальытнилгыӄинэт нывылгъав гэчвиткулинэт  эръэк рытукмалналлягчачаӄэнат	
чама рыкырвивэ тумгин рычекоё малялваӈнычачаӄэн	
ӄэмэтыплыткукытвъэт эймэвыльэ нэпиричитын уӄӄэмйыръиир	
чама этйыръын ынкы ӈаргын ӄитуиʼ рычепъалгав	
ӈинӄэгти гэпэтчейыръэтлинэт рагтыаʼт ӄэвильыт	
ярак вальыт эʼптэ чотыпа оʼрагты ӄэвииръытъулюгъэт	
лыгъытвиӈын ӄэтыӈокэн торналгатъё	
ивтыл ыʼлыткынык нэнвытрынтэтын	
ымы ӈирэӄэвин пэтыналгыльэн нъомрытааӈынат ӈилгыт	
тэвэнаӈат ӈилгыт  лыгэнӄун ымыльо яагты вальыт — нынъетъаӈавӄэнат	
нэнвытрынтэтын	
ымы ӈирэӄэвин пэтыналгыльэн нъомрытааӈынат ӈилгыт	
тэвэнаӈат ӈилгыт  лыгэнӄун ымыльо яагты вальыт — нынъетъаӈавӄэнат	
нырынныткоӄэнат мэгчеранма нывэтгавӄэнат	
гатгаткольа татэвэнаӈӈыльа экээкэ плыткоёт нырынӈыӄэнат	
мылельыт ванэван ынъяанат — тэвык аёпынвэты	
аёпгыргытым тъэюмимлык нъэӄээмэвӄинэт	
тъэюмимыл нэрмэӄин инэнъэӄээмэвык пэквыргык рылгыт ныннутӄинэт	
ынкъамымыльо рычекоё  экээкыльин тэлвэ гаӈэлгыма	
рэмкын тэнмавкы ныгагчавӄэн	
рай гамӈылятленат нууӄэн гэнтэтлин нууӄэльыт нылгэрыркоӄэнат	
кэӄисӄун токвайпы гэнтэтлин	
ӄaӄa ночыткоӄэнат	
етъаӈ нэтчынэт ымыльо ыʼтвыкин яанаӈат	
етъаӈ нэтчынэт вивтэтыльыт орвыт	
аӈӄайпы ныйъоӄэн ӄэтэгэты ыʼтвъэмэркыт	
этынва ыʼтэрмэчьэ рытэнмавнэнат ӈирэӄыʼттъорвыт ымы ынин гаканйы	
ытлывъёӄай pъыттъыpкылeэʼ	
оʼмрыӈа нычимгъуӄин	
тыттэӈэт нэрэпэгтуӈынепэчгин ныппылюӄин	
унтымэвыльын тыӈэсӄынэ ивнин тырантавӈын	
чама нымкыӄин ыʼттъынъяалявыльыт ралымӈэнаӈыт	
оʼмрыӈа эмӄэлелвынэ нивӄин	
гымнин тумгытум нычичыӄин эмэлкэ чимгъульигым энаалёмыркын	
кэӈисӄук пкирык опопы лыгэн ыʼтвэ мытрэлӄыты нууӄагты чама ченлюн рэнэймэвӈынин  таӈымпа рэнъэлы	
ынан рыркок ыʼттъэ инэривлетэ	
ымаляӈэт эрэкэ нынъэлӄин тиркытир энаракэн кымиӈыт нынкынъюльэтӄинэт ӈээккэӄэе ныгитэӄинэт ваӈэльыт ӈэвысӄэтти эргынкэк ӈинӄэгти нъытвыльэтӄинэт майӈыянвык рээн чама нынъэӄэвӄинэт янръаттъыт рэпалгэпы тывэтъёт пэютэтэ чама нувичвэтӄинэтныкымиӈычитӄинэт инъыръук ым — нэнъычайыпатӄэнат пэнъёлгэпы	
оʼмрыӈа гатопавлен нытэнмавӄэн энэтровынвы	
ӈаргыногты гагтолен ёроӈы — нэнаныпъавӄэн	
чама нывъагтыёӄэн итӄыевыльыт въэгти янра нинэнтыӄинэт эмрэнылвэнӈэ	
гагтолен ёроӈы — нэнаныпъавӄэн	
чама нывъагтыёӄэн итӄыевыльыт въэгти янра нинэнтыӄинэт эмрэнылвэнӈэ	
пынляннэнат ӈэвысӄэтти вэнратынвы	
етгъэт инъэ	
янотрытитгытэтэнэгтын чьовыргын аграрокэнчама льалянръогтыамранрымэӈатурыльэ нэлгэ	
эрти рырыткутэ нэнпирӄынэт наӄамколё аграройӈын нитчыӄин эммэйӈэ	
нынчымӄэтӄин йытъёӈалгыл яӈак нотайкочаткынык нэтрилынэт рычымкатъёттэ	
тъым ёрокэн нангырголявын эрти наныйпыӈатынат нэквутынэт ивтыл аʼрыквык уттык нанъомравынат этъывэрэткэгты	
нӄоры отъымэты нэквутын энэтрон гамгач чьомыткынгыпы	
ульивэтын кынмэн эʼвпэрагты ээкэк атрокэгты	
энэтрокэн нэлгын — рыгрыг — ралкочыкогты вальын	
чьовыргын ыʼлёръокныквутӄин эгынтонвы	
ыʼттъыёляӈӄач ынкъам яалеӄӄач гыргол чьовыргыӈӄач ынкъам кынмаӈӄач  уттыт рыкылвэтэ рытыльыт чьовыргын ынкъам кынмэн  эʼвкы	
уттыт гутыльытавынотъымэты гыргол ынкъам инъэ кыевык чьовыргыннынгырголявӄэн ныквутӄин ёрок оттэты	
айколят ӈаргын кытыйгык райвалявкы нытэвляӄэнат амымляткэгты ынкъам чоттагнык эгыянвык ныномкавытваӄэнат чама яӈак ёроткынык	
рэпалгыт пэтатыльыт	
эвын элелӄын гаркыватлен гапъален тапӄаткын ытръэчэквынэӈаянвыт панэна ыʼлльэт	
ыʼтвыткульыт панэнанымпэӄинэт энмыгэӈык	
нылгэрыркоӄэнат	
ыʼттъэ инэривлетэ нитӄинэт |ӄэчейыръэ	
аʼачеӄӄагт э ӈалгылегтынинэривлетӄинэт	
наӄам кыткыткэн мэлмэл	
пэтыгэлыткынкэнтинтинти гэлгылинэт ӈэвысӄэтти наймыӄэнат	
аймииръанма тыгагтыткочьыт тэныткынык ныпиӈкучитӄинэт	
эчерикыльин мимыл рыпэт ныӄэлпэраӄэнат тинъылтылгыт	
ӈаргыннынтыӄинэт мэмлыёчгыт танйыӄылгы	
рыпкэратъёйпы такэчгэпы нытэйкыӄинэт кымгыттэ ныёӄэнат ывэрак льэлеӈкин вагыргын лыги лыӈэ	
ӈэвысӄэттинытакыкватъолӈыӄэнат	
агтыкыкваткыльэнат ныёӄэнат пыгпыгчыко мытӄычыку	
ныёӄэнат ывэрак льэлеӈкин вагыргын лыги лыӈэ	
ӈэвысӄэттинытакыкватъолӈыӄэнат	
агтыкыкваткыльэнат ныёӄэнат пыгпыгчыко мытӄычыку	
нинэйпэӄинэт ититыльыт илюпынъэт	
ынкы ӈирэргэри ныӄамэтваӄэнат	
эвын гэвулӄытвилин эчги гэйылӄэтлинэт ныкитэ пкиргъэт пынлыльыт	
гарырколенат	
ӈэвысӄэтти ӈытоаʼт ыʼттъилгэтысӄиквъэт	
ымыльо ыʼтвыльыт гэмпэлинэт	
колё магляльын накватчаӄэн  такэчгынтальыт	
ыʼвэӄучин ытлывъёта ымы гагтылен тыӈэсӄынин ыʼттьорвор	
эӄылпэ нэноматынат мытӄыквыт	
аʼачеӄай эмэйыӈкыльин колё ныгынкойӈатӄэн	
ыʼтвэрмэчьын чит чинит нырагтыӄэн чейвэ люур тылямалылепгъи ыʼттъынтавыльэты эвын ынин янотъыттъыт оʼрыныкагты ныръилемъетӄинэт	
чит ӈэвъэн ӄонпы ыʼттъынльэтэтыльын	
топавыльынганъотавыӈолен магляльатык	
ыʼвэӄучитэ нинивӄин ынан гымнанчинит эʼтки ныкырвиӄинэт каайпынарантакаӈатгыт наранатчатгыт ӄымэлым рараквачааʼ	
ӈэвысӄэтэ ейвэчу нинэлгыӄин авъёльыка вальын	
аʼмынвачаӄ ӄэйӈун амтымӈэ гым тыятлытваркын	
аʼ уʼриӄа иаʼмынӈин тычимгъуркын	
нычимгъуӄин оʼмрыӈа гэтама эквэтыльын аʼачеӄӄай	
аплёратвака пкиргъэт эвын гинэӈэлинэт тэкичгэ	
ӄэтэвыʼттъыт нэрмэӄинэт аӈъалемъарчыгаглыӈын вэнлыги нэныпкирэтын ывэрачӄачагты орвор инэӈэльын	
ынӈин нэйпэнэт тэкичгыт гарэпалгыма	
кымгыннэнат ёнэнат ывэрак наӄамнылгъэӄэгниръутылеӄин	
ныгагчавӄэнат тэкичгыривлетык	
эӈыплыткуэʼт инэривлетык	
аʼачеӄӄая гуннинэт ыʼттъыт	
тэкичгыт гарэпалгыма	
кымгыннэнат ёнэнат ывэрак наӄамнылгъэӄэгниръутылеӄин	
ныгагчавӄэнат тэкичгыривлетык	
эӈыплыткуэʼт инэривлетык	
аʼачеӄӄая гуннинэт ыʼттъыт	
ынӈин элеръуиʼ	
аӈӄы эгилкэ гэнъэтлин	
ёоʼръок яракгатваӈӈоленат	
тымӈэтвама колё мигчир	
ӈилгылӄылтигимӈытэтлинэт ёаʼнма нырвыӄэнат	
чама ӈэвысӄэтти нэнанпытвынтатӄэнат	
ыпаттъылӄылтэ	
рыльататъёттэ нэнапатӄэнат нэнаёӄэнатӄытвильыт пыгпыгчыко	
чама ынпыӈэв нынутэгчиӄин чымчагты ӄынвэр гэйыръэтлин пыгпыг ыпаттъыёчгын	
эйвэтйыръэгэнэмгынунэвлин пыгпыг чепъаёчгын	
ымы эйвэтыткутэ йыръэннин пыгпыг ёӈавъёчгын	
с	 ыʼвэӄучитэнинэтэнгыеӈӄин	
ивнин тыӈэӈы	
оʼмрыӈа ӄол итгъи ымайвэрэт акавкэгты ваэʼ	
ыʼвэӄучитэнинэтэнгыеӈӄин	
ивнин мыгтыаʼн эпэӄэй 	
евъев люрэӄ аʼтавынан ынан рагаляаʼ	
наӄам эʼчгынрэ гарагтылен ынпыӈэв	
эвын тиркытир киткит гараӈӈолен аӈӄак	
гулвэвлинэт	
ныкитэ аромка нъэлгъи оʼмрыӈа	
тыӈэсӄын эмиръычвынтыльын эмкэмэтльэн энмырантаэʼ йыннэн кэймитыльын	
ынпыӈэв эӄылпэ ӈытоэʼ гакапчачавлен рыгъевык	
йымнэнэвычаӈкэрӄай йымнэнат памъят пэтыплякыт пынитгъи	
ывайӈаннэн ээӄӄэй 	
нытоэʼ	
тытыл айпыма ивнин тыӈэсӄын виин ӄылеркын эʼми рай	
ынан яачы тырэпкиры	
ыӈэсӄынэ пэлянэн	
ӈэвъэнэ пынлёнэн рэсӄивыльын чоттагнык эʼми	
нылеӄин яачы	
эчги ынӈин ивыплыткуиʼ люур ярак яалеӈӄач ръэнут пэгляэʼ рэпалгык	
вакъотвальын чотыквык тыӈэсӄын чеӈыттэтгъи	
ӈэвъэн ивнин ръэнут	
кытэӄэй вак люуртытлык кавраэʼ ынпыӈэв	
рэиʼ чоттагнэты тыӈэсӄын ивнин эрмэгтъэт имыръэнутэт ивиникин яагты вальыт виин ӄынльэтэтгынэт орвытараӈэты оммаеты	
ымы ыʼтвуӄӄэм виинӄыннэгын	
ынкъам гыыт виин миӈкри ӄылӄытги	
рынэнинэт ымыльо аӈӄайпы яагты вальыт	
виин пэлянэнат	
льунин рыногыргэпыӈылынтольын йъэлгытомгэн яраӈы	
ӈэнри ӄытгъи	
рэльын нивын эӄэлюӄ ети	
ии	
алымы мэлейычгитыльын  таӈъытвыльаты леӈытэӄ	
вынэ ванэван	
ээй — нэчичевын пынлёк нанпаавын	
чотыквыткынык вакъоэʼ	
тэгмэчынкы гэчиитэвлинэтчаёквылӄылтэ	
йъэлгытомгэн ройыръын нымэйыӈӄин мыӄычьыт нэнэнэт нытваӄэнат ынпыльык	
гамгач чаёквынтоаʼт	
тыӈэсӄын ӄамэтваӈӈоэʼӈиныльык рээн	
ӄамэтвак ванэван нычачальатын тэкичгыт гагтынэтэтленат мэлмылгымилнычачаӄэнат	
киткит ӄамэтваэʼ паагъэ	
яральэты чаманыпэгчиӈэтӄин	
лыгэн кытэ вакъотваэʼ иквъи кыкватгъат	
эчги орвытараӈэты эймэквъи люур ынпыӈэв тытлепы эʼлепэтгъи оʼраӈаргыногты	
эʼйӈэвнин тыӈэсӄын мэй	
рай тыӈэӈӈы етгъи	
тыӈэсӄын гатвэтчален ӄынур гитчетлин	
янрачечава итгъи	
тыӈэӈӈы —ӈээккэӄэй	
вытку чимгъуплыткук ивыплыткук ӈээккэӄэй ӄaӄaӈээккэӄэй уʼрэтгъи	
чит рэркын ынпыӈэвэ ивнин виин евъев	
нэмэ гынмылкинэт йъонэнат	
рэиʼ чоттагнэты	
ети	
ии	
вынэ пынлыльэгым ӈээккэӄэй гъурэтлин	
кыкэ вынэ	
ӈинӄэгти оʼравытвальыт нивынэт райплегйъээннильылӄыл етгъи	
вачаӄым ӄытэнанвэнаӈӈыгыткытэнэлгыӈкин	
эʼми эпэй виврилӄыл	
рай ваӈэӈав етгъи	
ӈээккэӄэгти нылӄытӄинэт торъоратыльэты	
ӈинӄэе нэнльэтэтынэт выквэпойгыӄагтэ	
амкоргава ӈэвысӄэтэ кымиӈэтыльэ йытойгот рыннин ӈыркир	
инэрэтыльыт нылпынрыӄэнат панрата чама имтэнуйгэ элгыпааʼягылӄыля	
кымиӈыльын арычгытваэʼӈыранъылё	
ынпыӈэвэнинэчикуӄин	
ыʼвэӄуч чинит нырамэглетӄэн	
нытуттыӈӄин наймыӄэн нинэрэӈэтӄинэт ыʼттъыт	
льэлеӈкин ыʼттъыӄэӄэгтигэмэйӈэтлинэт рэӈэтык ныкоргыръоӄэнат	
ӈээккэӄэй гэнчымӄэтлин ӄэюунэлгык гаёлен памъяйылгычыко	
лёвыплыткок нылымкэтӄин ытльак ӄача	
ынпыӈэвэ янра нинывиӄин кокаӄайыткыныкаръапавъёлӄыля тэкичгэ ыпаттъатыльа	
апагчеӈкэгтынэнанлымӈэнавӄэныʼттъыӄэй чама ынкы эмрэнэвыенӈэ	
ӄлявыл ытлыгын ӈээккэӄэйин тымӈэтвак ӈээккэӄэйыкрыягнавкы нынъэлӄин	
ынпыӈэвэ нинивӄин чама кыткоргавык йъарат нытайыӈӄэн	
вэнлыги ыяайпы нэнатагчечаӈӄэн	
ӈэвъэнывик кыттывэк нэмэ гамэгчератыльатыӈолен	
ыʼвэӄуч мэлмэлетык нъытвыльэтӄин	
агнон гагновлен	
элетык ыʼтвыльэтыльыт нырыркоӄэнат	
ӈаргыногты нинэннэӄин ёроӈы  льалянрон	
ыттэ нинэтэнъэӄинпэкулӄэе нинэтлыӄин агтэтӄыявкэгты нэлгын ёрокэн	
пэкулӄэе этлык энйитъэвкинэлгын нилгъэв ныкыкватӄэн	
энакаргоӄэнат чематьянвыт	
ӈээккэӄэй кэтльаӄай ӄавъелёолгычыко нылымкэтӄин чоттагнык	
вытку лютэк илыӈэӈэ ныгъевӄин	
ытльатанэнагтоӄэнат витъыт вальыт оʼвыргык ынкъам нэнаёӄэнат элвэльинэт йыркычьыт	
лёвыплыткок нэмэ нэнаёӄэнӄавъелёолгычыко	
ынӈин амӄынъычо	
ытлыгэ ярак олвытвак нинэймитӄин киткит иӈкылтыльынавынэвэты ӈэвъэнэ аны рэнынрырэвӈын	
ытлыгэ рынрык ныпааӄэн иӈкылтык	
ӄынур увичвинэӈройыръык нэнэнэӄэй	
ръотавыткольын нинивӄин мачынан ӄэйӈун аʼтавынан вэлет виин гичивӄэву мынылгыркын	
ынан гымнан тымӈэтвама тырэнъюркын	
ии гытым ыʼтвыльанма микынэ	
ынпыӈэв иквъи гым ръэӄинэйгым	
вэлет мыкынъюркын	
виин яраӈы мачынан пытӄы ынкы ныкаргавын энчикукэ рытык	
ынан льалянръогты мытрэнчикуӈын аʼӄъытвыльаты вак тырачыгӈын этйыръын	
ынпыӄэв ынӈин ивык гакоргавлен ӈэвысӄэтэ ивнин ынан мывинрэтгыт	
ии	
чама ыʼлгымэйӈыльын ынан гымнан	
эчвэра агромавыльэгым ӈавытлывъёрык нарайъогым	
итык йыӄӄэй унмык ырык тытинэнвичыӈыркын	
эвын ӈаргынкэн мимлылӄыт ныӄитыӄинэт таӈайъыткынка гэнъэтлин	
йъыйыӄ нылелепэраӄэн	
ныӄитыръутылеӄин	
выткунэргыръочычаӄэн	
ивнинэт ӄынвэт ригэвы ӄинэвинрэтгытык ронпыльэгым	
ынпыӈэвэнинэтрыткуӄинэтёроӈэлгыт	
етъаӈ гэтчылинэт ымыльо	
эръэмпэиʼ	
ивнинэт етыльыт ӄамэтвааʼт	
гапатленат кыкватъолтэ йытоот мытӄэпы	
плыткук нэнвиривын утъым наныйпыӈатынат эрти ёрок  ёроӈы нэнпын	
нэннинэт гытолгыт  нанымӈытавынат	
таӈъэвкынульивэтын рэлкун	
кэнъутэ инээрнин нотайкоч араглыкэгтытэнтик рэлку ляйвыма	
ымы тыӈэсӄын нывинрэтӄин ронпатык	
мэливыльын	
ӄаӄа ымы льалянрон нынаргыныткэӄэн эмэчерикитэ	
ынпыӈэв чоттагнык ныӄоратьолпатӄэн мачпэтатыльа	
этэнма ӄоратъолтэ нэнаталяӄэн ыпалгылӄыл эмрэныӈвэвӈэ	
йъоттыт нынлынтоӄэнат илетыльэтык гитӄыевлинэт	
ынкъам натан ӈээккэӄэй ралкогты лылячымъятынвэты ӈылгыля	
эвын гэвулӄытвилин  плыткуэʼт	
нэнынлевынэт ээкэт рэлку	
ынкы ӄамэтвааʼт ымыльо чеэкэй	
рэлкун чама ныӈаргыныткэӄэн чама нымачьегыткэӄэн таӈапояткынка	
ӄамэтваплыткок ӈэвысӄэтти рагтыаʼт	
ынпыӈэв ынкы киквъи	
ӈавэтынва аграк айколяннэн торайколята	
ымы ытри торайколятгъат вытгыр рырыраннэнат пэтайколят	
йылӄэтгъэт	
ыʼллёкэгты	
ымы ёроӄайторчьовыргыльын ӈэранчьовыргыльын оʼмрыӈана галпынрылен нэлгэ	
ёроӄай гэйъээннилин	
нэмыӄэйаграрон льалянрон нэнылӄутэтын	
рэлкун турнэлгэ чьовыргатык аяйвалпэрака гэнъэтлин	
оʼмрыӈа ныкымиглитӄин чама нытэнэлгыӈӄин ӄэтэв гэкэвлин гаглымэгчератык эвыт рычекооттэ нинэплыткуӄинэт	
кэркыльыӄай эвын гэгынкэвлин	
ытлыгэ нинэнувичвэвӄиӈрылгыт гыргол нэнанкамагравӄэнат ынӄоры нэнанатчыӈатӄэнат	
ыпааӄэн эʼптыткук гырголягты нэнаерӄэн	
энаерыльын тэнӈу нинэлгыӄин	
ӈэвъэнэ аʼптыма нинэгитэӄин тумгытум увичвэтыльын	
ӈээккэӄэй льук рылгыт рыкалыровъёттэ нэмэкылява нитӄин эʼптыткук	
ытлыгэ нинивӄин аʼмын выёльылӄыл гымнин нэмэ амкыляа лейвыркын	
ынӈъэм нъэптыткуӄин епэчгин вытрытвальыӄай	
ӈэвъэнэаʼптыма нинэгитэӄин вэтгавыльын ӈааккагты	
нычимгъуӄинаʼмын атэӄай эӄылӄылкыльин аӈъалнананалгыӄай епэчгин лёвыльыӄай выёльо нылгынин	
ванэван рэӄын нивнин мачынан плевыт нынвэтгааркынэн	
ӄолым гагаймавлен ааʼ	
ванэван	
мури тыӈэӈӈы нывэтгавморэ	
ӈэвъэнэ ивнин вынэ рэӄыркын плевыт вэлет намвакъотваӈ|ӈоаʼн	
ынӈин ӈээккэӄэй тыляалватэӈатыӈоэʼ	
ытлыгэ нинэнувичвэвӄин чама ӄонпы ӈыраткынык	
ытльата чайвыткоӈӈок нинэтэйкыӄинэт амтаӈэты вальыт эвиръыт	
ӈээккэӄэй мэйӈэтгъи нылгэныӈаквэтгавӄэн наӄам ӄынурытля нылгэныгынкойӈыӄэн нылгинымигчирӄин	
ытлыгэӈэвысӄэтӄэй нэнанлымӈэнавӄэн копрантыватчыӄэвык льэлеӈкы	
ымы ынкъам ӈааккаӄаймачы ӄлявылявэръыльын	
эʼмэттылек ытлыгын нинэвинрэтӄин	
ёаʼнма ӄонпы увичвинэӈу нинэлгыӄин опчетыквылгын ытлыгин рэлку вальын авынръотавэты ытльата	
епэчгин ныппыльэв ытлыгэ винрэттумгу лыӈык гэныгъюлевлин	
ытанойгэнанватӄэн левтык аʼлявэты эплыӄытэт	
опчетыквылгын ытлыгин рэлку вальын авынръотавэты ытльата	
епэчгин ныппыльэв ытлыгэ винрэттумгу лыӈык гэныгъюлевлин	
ытанойгэнанватӄэн левтык аʼлявэты эплыӄытэт	
райрай гачгамкын — ытлыгэ нинивӄин	
амкыляванынтоӄэн  ныгалгоӄэн эплыӄытэтэ	
ымывыёткокнылгининэпыткыӄин	
ытля нычимгъуӄин	
иаʼм нэмэ алвавкыльэн имырэӄыкӄэйӈун въильылӄыл	
алвавкыльэн ымы тэнэлгыӈкы инъюмэйӈэтыльынэʼйӈэльэткэ рытъё гэвэты вальын	
ытльата ныйыркъэв нинэнинъэйвыӄин ваӈэк —нылгинынйирӄин	
чама амӈаквэтаытлыгык амралымӈэнаӈа ныгаглываӈэӄэн ныгаглымэгчератӄэнярак	
ыʼттъынвинэвык ӄол нынтыӄин ныпэгтуӄин ыʼттъыт яракныпкирӄинэт ытлёным  яачы пэнин эмчекыльин	
кыткытык ыʼтвыльыт ӈыпэк туквэк нъыттъынльэтэтӄин кээткукатчатык нитӄыевыльэтӄин  мэйӈэтгъи ӄынур чама ӈинӄэй	
ӄынвэт ыʼтвыткук йыӈаӈӈонэн	
тумык рээн нытэвыльатӄэн опченмынгыт алвавкыльэнат тэвыльатык	
элек аӈӄачормыеквэнэнанрачвыӈатӄэн ӄынвэт чейвытылек эпэӈъивэткэ гэнъэтлин	
гатльата нутэгчик тэнутэсӄыӈкы инэтэк нылгиныкэтгуӄин	
атльата нытэйкыӄин льэлеӈкин роолӄылтыӈачьылгын пыгпыгыт ныйыръэтӄинэт	
ынръам ӄитычгэтык нутэсӄын ричитык вэлепы ойпанынкылвэтӄинэт эӄуттэврэӄэгти ынкъам винрит рэляӄаӈӄач ръылитэ —нынутэгчиӄинэт	
ӄол нитӄин нылгэръынтоӄэн	
утэгчильэ винрэтэ нынвэнтэтӄинэт ывэрат пипиӄылгин эвын тэӈэтэӄикыльэ пэлӄумрэтэ йыръыльыт	
ныгтоӄэнат ныёӄэнаттэючгычыку киткит лыгэн нынпэлявӄэнат ытръэч калтыкво	
эчьытъулӄэгти ныёӄэнат — энмэн ынӄэната ныркурӄинэт	
нутэгчильыт нылгагновӄэнат томыгъяӈайыръа	
ӄымэлым льэлеӈкы ныригмивӄинэт нутэсӄэ тэйӈэтык	
палӄомралгын пъопоӄылгын ээкэлгын пипиӄылгин тайкыё ронвы льэлеӈкы ӄитык пытӄылым нэтлегэтӄин	
льэлеӈкы кырвэнток ӄорэн муллымул ныпатӄэн рыпъопоӄылгав рачьылгав чимычвиткутэ  моллыпаӈы ыпатьёрыкэнмылгав нэмэлым нычачаӄэн	
ӈээӄ ранымытваӈкы чьэчегнутэк — гэгъюлетлинэт	
рыпъопоӄылгав рачьылгав чимычвиткутэ  моллыпаӈы ыпатьёрыкэнмылгав нэмэлым нычачаӄэн	
ӈээӄ ранымытваӈкы чьэчегнутэк — гэгъюлетлинэт	
ынӈин гивиӈитти ныгаляӄэнат	
ытльата нинэныгйивэтӄин ӈээкык тэнэлгыӈыльынваӈэльын лыги лыӈэ ӄырым ярак вальылӄыл ынтыёльатыльылӄыл	
алвавкыльэн имырэӄык	
ӄоныры ытлыгэ ӈээкык винрэттумгу нинэлгыӄин	
уттыкрынӈыткок яаʼрэнаӈак инэнйылгэтык таръарӄаӈык купрэтлетык — нинэныгйивэтӄин	
ӄоныры епэчгин ныппыльэв вэтгавтомго лыӈык лыгэн ыныкы гэнгыттэпээтлин	
ынкъам ӈээккэтэмыкычьу нэнамӈылёӄэн ытлыгын имыръэнут тайкыё ръэкиняаёлӄыл тэминӈинэӈ	
ярак тымӈэтвак эʼптэ ытлённырэтэминӈэнӈыӄин	
аӈӄак нинэвинрэтӄин ытлыгын таванвыӈыльын купрэнвэтыльын	
ынкъам ытлыгын ваӈэлтанма ӄымэлынан чинитныкопраёпатӄэн	
ытльата элкыльын нинивӄин нымэльэв вэты гэтэнгыеӈэ	
эʼтки ёоʼ ныйӄыӄин йыӄынлик	
оратвака	
ии —ӈээккэтэ нэносӄэн	
ныпкирӄин эвын гакопрамэмылёлен лылет кэӈъиритэ гэнулинэт	
ӄол нитӄин ӈирэют ӈыроёт нинъэмэтӄинэт	
ыпкирӄин гатгытлёлен	
ытльаӄай ныкоргыръоӄэн пкирык ӈээкык копраёпатыльын	
эвыт ӄол ӄынур ытлыгын пкирыкӄамэтвама нымӈылтэлӄэн ӄaӄa ӄымэк ӄол мэмыл ӈытгъи амъыпъэпы гатвален	
миӈкри этъым ӄэтэв капчача тыпирисӄычетын ыпъэпы	
нутгъэв тыгтоаʼн	
этъым игыркин гывальын ымы кэӈъиритэ энукыльин наӄам лыгэтаӈыргыльын ӄаймэмыл	
гатльата ӄамэтвама нывэтгавӄэнат ытлыгын магляльатыльын епэчгин эпкиркэ	
инъэ нинэныгъевӄин ытлыгэ ӈэвысӄэтӄэй нылӄутӄин айылӄъаратка	
эӄылпэ нэнайпыӄэнат плекыт нынтоӄэн ӈаргыногты	
ныппыльэв гэтлыгэ ӈыток инъэ гэныгъюлевлин ӈаргынэнрытэнмычьавык мэӈӄо тылильылӄыл	
нинэгитэӄинэт эӈэттинэнантэнмыӄэн кытыйгын мэӈӄо ныйъоӄэн	
ытлыгэнэнамӈылёӄэн рэльын мэӈӄо гэлилин	
аӈӄайпы киткит ныгтыйгатӄэн мэчйъыльын	
арычгытвальын ныгагчыръоӄэн	
ӄээкык нинивӄин чанлёквайпы тырэлкыэʼ эвыт тыроратвааʼ ӄэнаягнагэ	
ии — нэносӄэнӈээккэтэ	
ӈэвъэнэ нинивӄин люрэӄ вайынтыёльатыльылӄыл ӈавматальа ӄымэлым ровэлятыльынривӈынин эвыным ытлыгин ивинитумгын	
увик чинит аʼткэгма ранкалыровӈынэн	
йыӄӄэй ромэглетыркын ытръэч гынык лымӈэнаркын ӄынур ӄлявыл ымы ынкъам ӄынур ӄлявылчейвыткуркын	
ыʼвэӄучитэ нинивӄин энанъотавыльын ӈэвъэн ии мачынан ынан ӄырым нынтыёльатын гымнин ынпэвкин выёльылӄыл	
ӄырым ыʼттъэ ӄонпы ыʼнъэмэнмык ымы ӄырым ыʼнэмчемэмык	
тыӈэӈӈы мэйӈэтгъи	
эмэйыӈкыльин ӈэвысӄэтӄэй ӄонпы ытлыгык рээн вальын	
ӄол нитӄинэт ёаʼтык элекныӈэлгытвэтатӄэнат нырэпалгытвэтатӄэнат	
чама ытля нинэвинрэтӄин йъээнник льалянрон	
наӄамёройӈын нитчыӄин рынэк ӈаргыногты наргын рыягнавкынываӈэӄэнат	
ӈээкык ныйӄыӄин каргок	
ӈэвысӄэтӄэй гиинунылгыӄин ӄлявыльянва эмрэлгыӈэ ынтыёно	
мэйӈэтык ӈээкык тыӈ|эсӄын ныӄывчимгьуӄин	
аʼмынпысӄуннэнэны леӈытэӄ миӈкри рантыёльаты	
ӈэвысӄэтӄэйэчичевкэ нывинрэтӄин олвытвакыльэн ытльак ӄынур гэнйылгэтлин алвавкыльэн энотлятык эӄылпэ нинэплыткуӄинэт тынэёт	
эвын гэльэленръулин гэӄитылин нутэсӄын	
ӄол итгъиаʼӄэвэнэ вагьэ	
гыпылмыръолен нылгипиӈэтӄин	
ныралкотваӄэнат	
епэчгин амэӈкъамӄамэтвакыльэнат	
аръапат нититӄин	
аграк ытля гэӈээккэтэ нываӈэӄэнатнывэтгавӄэнат	
ытлыгын кынмэк нытаръарӄаӈӄэн	
люур вайчоттагнык рэльыт ыʼттъэ тавтаво нэлгынэт	
ов	
э вынэ мури	
чьовыргын натытлёпын	
рээʼт эвын ынпыӈэв ганпыначга	
ытлыгын чичеквъи	
ӄaӄa вай энмэч эвыным ӄэлюӄмэйӈэтгъи ӈээкык	
нычимгъуӄин	
ымы ытльаӄай янра ныӄалялвынвэтгавӄэн	
оча вальын ывэӄучик авъеткынка нытваӄэн	
ӄээкык ивнин уʼриӄа гантыгэватлен гынмыл ванляльытёӈавэты	
пыгпыгчыко гэнэквэвлин ӄынльэтэтгын ынъевӈавэты	
тыӈэӈӈы ӈытоэʼ	
ӄaӄa етык вынэ гэчевкы мынмэӈкъамӄамэтвамык	
вачаӄым мытэӄэмэӈысӄивык	
 ымы ытля ӈытоэʼ	
йъонэн ӈээкык вальын яӈачыко	
ивнин виин ынкы ӄоратвагэ	
увик ынӈэ анкалыровка ральэты	
ии — очнэн ӈээккэтэ	
оʼмрыӈа тэӄэмэӈгъи гаематленат инут ӄэтыӈокэнӄоранмыёкэн	
ратвынэн таӄаманъёлгын	
ынкаткынык чепъаёчгын нылелелпэраӄэн рыӈыргалгав вальын	
йытонэн ӄэмэӈырэймэвнин кынмагты	
кынмэк гаакъоленат ынпыӈэв ынкъам ынпыначгыннылгэчемгъотваӄэнат	
авынральыным колё нывэтгавӄэн ӄынуретыльыт тымӈъатав энарагчельыт ымы ванэваннырамӈылёгнэнат эӄэлюӄ ныръэтури ӄырым тымӈэнӈэнӄыетгытык	
тыӈэсӄын ытръэч эмӄэлелвынэ нычичыльэтӄин	
ынпыначга нэносӄэн	
ӄынвэт гаймаквъат вэтгавкы	
ымы ӈэвъэнйыръыт янранывэтгавӄэнат	
таӈгэчевкы ӄэглынангэт ӄамэтвааʼт	
рэмкичильыт панэна нывакъотваӄэнат антокыльэнат	
ӄынвэр тыӈэсӄынэ пынлёнэнат авынлыгаратэты ръээвык ынпыначгыт иаʼм эӄэлюӄ нылейвытури	
ии — иквъи ынпыначгын	
 вынэ ванэван амтымӈэ мынъенмык	
тыӈэсӄынэ пынлёнэнат ээй ръапыӈыл	
ӄэйӈун гамӈытлен	
ии	
вынэ вай ӈэвъэвйильымури	
ытлывэ мэйӈэтгъитагнымытватомгынӈаӈ нъэлгъи	
энмэч лыгэн чинит аӈӄайпыляйвыӈӈоэʼ наӄам алвавкыльэн мэчынкы нымытвамэч нъэлгъи	
ымы тургин ӈээкык мэйӈэтгъи таӈынтыёльаты нъэлгъи	
ай мури нэнӈивымык эмчинъюргэтэ	
итык моргынан лыгитургин пысӄонвыёльын ӄэлюӄым гыто рэлгыӈыткы	
тыӈэсӄын иквъи ии	
чама епэчгин эплыгыттэпэвкыльии яйвачгыргынрынтыёльавкы янот нымэйӈэтын плевыт	
чама евъев рамэглетык нэмыгъюлетын	
эгъёнмайӈавъё епэчгин гэвэты вальын ымыывиткук ваӈэк	
чама гымнин ытръэч выёльын тэрэӈӈыльынгым оратвак кэӈисӄук	
ротэвык ытльак ыӈэнанма	
наӄам йыӄӄэй мынпаамык ыʼтлёмэглетык	
ынан евъев плевыт	
чамачинит нэмгыттэпэвын ачвавэрэткэгты нэмнъэлын	
ынпыӈэв авъеткынка нытваӄэн	
ынпыначгын иквъи чама пысӄунӈээкыкэвын гымнан гыто тъылгын рынтыёльавкы	
ивнин ынпыӈэвэ вынэ мынрагтымык ӄымэлым ръоптыволӄытвэаʼ	
ӈытоаʼт ӈэвъэвйильыт уйӈэ нэнтынэт	
ныӄывӈыттыӄин ытлыгын	
аʼмын тыттэӈэт миӈкри наӄам мынит эвын ӄырым ыʼнынпаавын йынатык	
ӄэглынангэт ымы ӄоленотайпы нэтчын йынатык	
пытӄылымнымнымгыпы йынатык нынъотавӄэн	
нэквэтӄинэт ӈэвъэвйильыт онтыёт уйӈэ антыёка	
ытльаӄая ыʼвэӄуч ӄолрыннин ивнин наӄам гыто лыӈыркын ӈээкык ӄыликэтыльын	
вынэ эвынӄыликэтыльылӄыл — мынчимгъуркын	
ӄырым ӄонпы лыги мынылгын мури палӄатратаа рэтэвиминӈыэʼ пысӄунӄээкык	
аʼтавлыгэн мури лёӈынэмӈоляа нэнтымык — вынэ мынчимгъуркын	
наӄам ымы нутэӄэйык ӈавъавъеё гыто мытылгын	
вэлетлым рачымча ынтыёльатыльын ымы мытвириӈын	
ӄырымэн ӄлявылитык гэейвэчьэв кымиӈэтыльылӄыл	
ӄырым ӄонпы янраӈавонытвааʼн вай мэчынкы ӈэвысӄэту нъэлгъи нымытвамэч чинитнъэлгъи	
ытлыгын авъеткынка нытваӄэн вэтгавыльыннэнапалёмтэлӄэн	
ынӈин ивык рычимгъунӈэвнин ӈэвъэнэ	
чама ныӄалялвынвэтгавӄэн	
йъэлгытомгэн рымайӈавъё ейвэлӄэй  ытлывъёӄай пэнинвэръылёйӈа вальын	
наӄам итык олвытвакыльэнӄонпы ынйивык винрэтыльын ярамэглетык чама энатвэтатык	
плекытӄонпыавъяатэты вальыт пэнин аʼлянтольыт въэгти авъяатгыргэпы	
амарлёйӈыӄай эмъыттъымӄэй ымы иръыӄэй пэнин яаё оʼрарымнэты	
ӄонпы экъэликэ лейвыльын	
тылемэйӈэтэ итгъи пэнин араттальын наӄам чикинъэ еп нараттаӄэн	
пэнинуӈэлыльын нытоммайӈыӄэн оттынома тапӄаткынык	
ӄолнитӄин нырыркарэтльольоӄэн	
тыӈэсӄынэ араттак пэнин рынгээвъё	
нэмэ ӄол итгъи тыӈэсӄын араттаэʼ	
йъонэн аʼачеӄӄай вэтлялявтык ранъав эвын яал нинэрэтчыӈӄин левтуттуут	
эйычгитэ нэнаркыплыӄэн нитчыӄин уттуут	
аʼачеӄӄая яал рытчыкнэналвавӄэн	
тыӈэсӄынэ йъонэн винрэннин яал рытчык	
нэнкувлыткувын тапӄаткынэты аʼачеӄӄая выква кыргонпынэн	
ыӈэсӄынэ ивнин а эви гынин оттоммагтэ	
льук гымнан нычимгъуйгыммэӈин пэнин оттоммаатыльын	
чемэт ынӈин ныкыргонпатэгыт	
ии — очнэн аʼачеӄӄая	
яал рэтчыӈкы левтуттуут иръыӄэй гэлгитӄыевлинвъаглыӈын гъалянтолен плякгыпы	
ӄолеплякгыпы нъалянтоӄэнпотыколгын	
уйӈэ экъэликыльин вилют галгэчелгыръоленатӄивъетэ	
лыгэӄэвъягты вальын ӈэнӄайъаачеӄӄай	
тыӈэсӄынэивнин иаʼм нараттайгыт патгыргыпляка	
ии — очнэн	
ынйивӈэвэ ванэван ныльунинэт	
ӄоныры гымнанчиӄайнэнатапъаӈэгым	
наӄам чинит йыпатык алпынӈыт эвырнытитгытэтӄинэт	
ванэван ӄыягтыкватгэ	
ӄэйвэ чьэчеӈэтык ныгтыкватэгым	
эйычгитэ кыплык гитӄыевлин рыпын иръыкиннинэтлыткуӄин вычготтыӄая	
улвэвкы гаӄэвъяӈӈолен	
рылгытитӄыевыктъэюмимлык ныӄитыӄинэт	
румэкэвнинэт чемыянвыт уттыт  тимтиӈгъи	
тыӈэсӄынэ нинэгитэӄин тимтиӈыльын	
винрэннин эмтэйпык	
нинэгитэӄин тылельын оʼраярагты	
ӄaӄa аʼмын ейвэлювагыргын эʼтки авынганъевма	
ӄэлюӄым эвын ынйив —ӄлявыл	
ӄлявыля ръэнут лыги нылгынин	
чинит ытлён рычикутэ рытьё	
мэвын нытапъаӈын	
ымы элылекыльин инэльукыльинэт патгыргэпы аʼлянтольыт путыкут	
плекыт аʼмын ымы ампэтатаэгылыкэ гэнъэтлинэт	
аʼмын элыӈаӈгыргын инэтэнтикӄэтывыквык	
лыгиейвэчу гэлгылин ейвэлӈинӄэй	
мури ӄэнӄаеты мынвэннэркын ӄуттиым энмэч выёльыӄаеты акоргавка йъэлыги ӄынур тэрмэчьыӈыркыт — айычгэнолга тыляма тыӈэсӄыннычимгьуӄин	
ӄэйыӄын рымагтэты тылеиʼ	
колё уттуут ныномӄэн	
нэмэ льунин ӄол вылгил	
гитӄыевлин мэткиит яал рытчынин кыргонпынэн	
ыннэнчеэкэй румэкэвнинэт чемыянвыттапӄаткынэты ӄитыръук ыʼттъэ таӈыгтыӈ	
нылгэчывъячатӄэннаӄам йыӈэйыӈ	
ыяа нэмыӄэй ӄутти уттык гэнъэтлинэт	
ӄынвэроттоммай тэйкынин	
ӄaӄa рэӄулымӈэ виин ӄэйыӄын гуттэ мытратвааʼ	
чама нываӈӄытномӄэн таваӈӄынӈыэʼ ынкъам тъииʼӈгъи рыляйвыёлылтэчавчывантак	
мэгчерыткома аʼачеӄӄай чимгьуу рытчынин лыгэлӈун епэчгин эмэйӈэткэ эмӄивъельэтык ръэӄывикивы	
иилгычычеткин ытльэпыкэн аʼачеӄӄай	
ытля епэчгин ныппыльэв вама ӈинӄэйгэвъилин	
ытлыгын этъым вусӄэ гылёта ӈавъанэты чама ейвэче ӈэнӄаеты яачы гэвъилин	
ынйивэ эгмиӈыкыльэ ынык гэтчылин ейвэлевыльын ӈинӄэй	
ынйивӈэвэ эгмиӈыкыльэ гэнмэйӈэвлин	
ытръэч нэмэ ынӈин вальын вагыргын амалваӈ гэчимгъулин ынанкэн гэвэты вальын кымиӈынмэйӈэвык	
ӈинӄэй лыгуӄэлю гэлгылин	
ванэван унмык эӈъэлю нылгынин	
ымы апл ыӄамэтвака нытъылёӈэтӄэн	
вытку ынйив ыʼтвытконвэпы лымэвыр эвэнэнвэпы пкирык нэнанӄамэтвавӄэн	
ынйивэ эпчиркэ ӄамэтвальын нинэгитэӄин	
нэнамӈылёӄэн ӈэвъэн ӈинӄэй	
ынйивӈэвэ эгмиӈыкыльэ гэнмэйӈэвлин	
ытръэч нэмэ ынӈин вальын вагыргын амалваӈ гэчимгъулин ынанкэн гэвэты вальын кымиӈынмэйӈэвык	
ӈинӄэй лыгуӄэлю гэлгылин	
ванэван унмык эӈъэлю нылгынин	
ымы апл ыӄамэтвака нытъылёӈэтӄэн	
вытку ынйив ыʼтвытконвэпы лымэвыр эвэнэнвэпы пкирык нэнанӄамэтвавӄэн	
ынйивэ эпчиркэ ӄамэтвальын нинэгитэӄин	
нэнамӈылёӄэн ӈэвъэн ӄэйвэ нэнанӄамэтвавэгыт	
алымы ымъылёӈэт ныӄамэтваӄэн ытръэч эмгытлитэ рапойгыӈыльаркын	
кытвылӄун нанӄын эʼмйиркыльин	
ынйивэ нинивӄин унмык аӄамэтвака	
ӈинӄэй нивӄин ии — наӄам колё ныӄамэтваӄэн	
ӄэлюӄ ымъылёӈэт ныгытъэвӄин	
наӄам ынйивӈэв ляйвытконвык ныӄамэтваӄэн ынкъам ытлывъёӄай ванэван нынӄамэтвавнэн	
наӄам колё выёльо нинэлгыӄин	
киткит аалёмка вальын нэнаталяйвыӄэн	
кыткынӈэт нуӈэлӄин лымэвыр ӄэтыӈокэн оттоммагтэ тапӄаткыната имтитэ нэнагтыӄэнат	
амынан аймыльын	
ынйив ярак вама винрэтыльын энатвэтатык рэпалгык ӈилгык	
вусӄынкивык мэйӈэтык эйычгин номычьыномык ӈинӄэй ынанъыттъыёл нымыргогэчеӄэн	
ынйивӈэв колё ныкалготкэӄэн мури энмэч инъэ мытмыргомык рывэлмытӄылгав	
аанкыпляка лейвыльын	
ӄэтэв аʼмын атъылыӈокыльэн гынин пысӄонытлывэ	
вэтгавыльын ӄутырык ӈэвысӄэттумгэ носӄэн аʼмын мургин ӈинӄэгти киткит итӄыевыркыт эвын гатагъеӈыӈоленат	
аʼмын таӈытлывъёльэгыт ынанъыттъыёл нанмырговыркынэгыт ымы аӈъока варкын оттэпы	
вачаӄ ӈинӄэй ӄынвэр ааʼчеко нъэлгъи пэнин авъяатэты лейвыркын	
ӄолым эчичевкэ ныкалготкэӄэн колё ныгынкойӈыӄэн ытлывэ имырэӄык алвавкыльэн	
ӈэвысӄэтэ пынчойго нылгыӄин ӈытольын евъев ынан ейвэлӈинӄэй рэмэйӈэты	
ынйивӈэвэ епэчгин вусӄымчыку ӈаргынэн нинэныгьевӄин райрай ыʼлӈыинъыльигыт ынрэтвииʼ эйычгин мыӄытвииʼ люрэӄ оттыномгъэ	
нэмэ кыткыткэн оттыкэвагыргын мытрантыгэванӈын	
ӈэнӄайъаачеӄӄай рэйылӄынтэгнык нылӄутӄин	
ныкэргыпӄэн чоттагнык	
ынӈин ачаёкватка нараттаӄэн	
ӄол итык кимылтэтыльын ынйивӈэвэ нэнаркыпльпӄэн кыкватплякиӈа	
эмынымчевэ киткит ивинэӈу нылӄутӄин	
энайпыӄэнат аплыкыкваткыльэнат эвиръыӄэгти	
ытръэч выёльын	
ынйивӈэвэ нинэгйипӄин пурэлмил	
ынръам ныльэленръуӄин  тинтин нинэривлыӄин	
аʼачеӄӄай олвытвакыльэн	
эммигчирэтыльэтык иръыӄэгти эвыр ныргэлёӄэнат чама гытлёльатык эвыр ныргэлётвэӄэнат	
ымы льэлеӈкы пэнин винрэтыльын рамэглетык	
ынйивык рээн нивиниӄин	
мэмылёк  эʼмэтыльын	
копрантыватыльынтаванвыӈыльын	
ымы ӈээӄ ванэван ныӄэплывичвэтын мэйӈэттумгык рээн	
ванэван нырачвыӈын ытръэч ярак ӄонпы мигчирэтыльын	
аʼачеко апэракыльэн ынкъам ымы эвытрыкыльин нымнымык	
ӄымэл ынкъам чычатъянва эльукыльин ымы лыги элгыкыльин	
тыӈэсӄын тапӄантальын рагтыэʼ гимтиткулин мыргота	
оʼмрыӈана йытонэн ӄэмэӈы ынкъам ивнин ӈээкык виин ӄэръэмпэги	
ынаным пыгпыгчыкойпы ӄаматкынэты йытонэнат вэтлёнлятъолтэ мытӄытъулти рыркэн	
нычимъэв чывиткунинэтынкъам ӄаматкынык рытрилнинэт мыргот	
чемъамыргот кээльэтык выквык гэтэӈэтлеэтлинэт рук рымытӄылгав	
колё нычачаӄэнат	
араттальын ӄамэтвама нымӈылтэлӄэн нэмэ аʼлялёйӈын чикинъэ еп гараттален	
тыйъон вэтлялявтык ранъав эвын энмэч готтоммаатлен	
тывинрэтын яал рытчык левтуттуут	
аʼачеӄӄай эйычгитэ кыплык гэлгитӄыевлин	
этъым эӈъэлетык алпынӈыт плеккин гэнтылинэт мэчичьу въэйык рээн гъалянтоленат егрылгыт	
иръыӄэй гэлгитӄыевлин	
аӄам ымы уйӈэ уккэнчикыльин	
иръыкин рыпын ӄынур йъэнэлгын гэнъэтлин	
итык мэгчеранма гатгытлёлен	
левыт кырвирти ныӄэвъячатӄэнат	
вилют галгэчелгыръоленат	
нинэгитэйгым тимтиӈыльын уттэ чама гамыргогэчелен	
ӈэвъэнэ ивнин ии наӄам ӄэйӈун ынйивӈэв рыпэт ратымчыткоаʼамракалготкэӈа	
вэлет нынмырговыркынэн ынйивӈэв йыӈӈэй йъээнниркынин	
лёнъяйвалӈытота ӄынвэр мэйӈэтгъи	
пэнин авэръылёйӈа лейвыльын	
ынӈъэм ытръэч выёльын яракэн мигчитльэн ынйивӈэв рачымчепы ляйвыма	
аʼмыным ӄэлюӄ ынйив тэӈэмнымчевэ ӄырым рэӄын нивнин ӈэвъэн	
эчвэра эльукэ нынтынинэт эвиръыт яаёттэ ытлывъёта	
ӄэлюӄ ӄлявыл элылекыльин	
ыныкит ынйивӈэв лыгэтчаё нъитын ӄырым йъарат ынӈин нъэгйимнин пысӄуннэнэны	
чама ынанкэн гэвэты вальыт агмэӈыкэянвыт	
ыныкит чинит кымиӈу нъитын окооко нъэлгынин	
аʼмын ӄэтэв нъомрыӄэн нинӄэйӄэй тэлвэ мэйӈэтгъи пэнин ааӈкы плекыт чемэръатэты	
энмэчӄун тыӈэӈӈэн уʼрэттумгын	
аматаӈынӄамэтвавкэта ынкъам ныппыльэв ваэʼ	
ыгэлӈун аʼачеӄӄай	
авэтгавкэ ытръэч эʼӈгыпы выентота вальын ӈэвъэн тыӈэсӄынин гавэтгаквыплен	
ыʼвэӄучитэ чычаткына нинэгитэӄин	
нычимгъуӄин	
ӄытлыги гымнин тумгытум ӄэченпыткэвык гэйилылин	
нэнапалёмтэлӄэн вэтгавыльын	
ӈээкык таӈавъеткынка ныпалёмтэлӄэн гакочгыплен вэтгавыльэты	
мыргоплыткок оʼмрыӈана рырамавнэнат мачпэтатыльытмачныйъаӄэнат ӄопалгаръат	
рэлюк агтыкыльэнат тэкичгыт киткит гэнититлинэт наӄам ӄимытӄыльыт	
ӈэвъэн панэна нывэтгавӄэн ӄамэтвама йыӄӄэйӄун ымы нытантапъагнэнат эвиръыт	
лыгэнӈун аʼачеӄӄай  ӄынвэр рэӄувикивы	
наӄам ынӈин ваянвыт нъомрыӄэнат	
тыӈэсӄын гэнйивиӄэвлин	
ивнин вэтгавыльын аʼмын ынӈэ ынӈин ивкэ	
аʼмын ӄоныры ымы мури уйӈэ элылекыльымури	
ынӈъэм мургин ымы чычеткин	
гыевкы ӈавйъэлгытомгын йытоё эвыр моргынан ӄырым мынльун ӄэлюӄ эвытрыкыльин эмъэӄэвиръэ	
ыʼвэӄучитэ татлыгнэн вэтгавыльын ӈэвъэн	
ӈэвъэнэ ивнин мытивым ынйивык варкын	
ывэӄучитэ татлыгнэн ынйив —ӄлявыл ӄырымэн ӈэвъэнйыръын	
ӄырым нынтэйӈэннин ымы ӄырым ныйъээннининэт эвиръыт	
ӈавэтын яракэн эмэлкэ лылялгын — энаннымытвавыльын ройыръыкэн	
ты ымы ӈэвысӄэтти амалваӈ вальыт эʼквырга ӄутти нытэрмэчьыӈӄинэт эейвэчкыльинэт	
наӄам тэпӄэк айычгэнолгык нылгэчывъячатӄэн	
левыт аʼлялёйӈынэн ӄивъетэ рыпэт ныӄэвъячатӄэн	
итык нъивчейвыӄин	
эмрэӄун гым оммаанма гъимпигым ыныкит тылӄутык ынкъам тытаалгылятыкэвын гэйӄунтэтлин	
ӈэвъэнэ ивнин иаʼм ӄол энтыкэ ачыӈка пытляӄ ӄамэтванвы	
итык эʼнӄэткэ кивык вэлет тъэйъээннинэт каргыт	
чама нъайпынэнат гынин пэтыльыт кэмэтти	
ӄырымэн эчвэчьин чама ӄол итык гынык винрэттумгын	
лыги рытчык чинит раляйвыӈӈоаʼ	
ама рэкэвы морыкы	
эʼтки вай ӈээкык амынан наӄам гытомытылгыркын ӄыликэтыльын	
вай мури мытынпэвыркын вэлет ӄол итык винрэттумгылӄыл ӈээкык чама чычатлыӄаӈын	
ӈээкык эӄэлюӄ авъеткынка ныпалёмтэлӄэн алымы ытръэч ытлыгин вэтгавтомгын	
пэкул нинэнрыӄин татльаӈа ымы чывэткоот тэкичгыт ӄынур ытльэн	
ытлыгын ӄамэтвама нырэмыннуӈӄин	
эмӄэлелвынэ нычимгъуӄин	
аʼмын тыттэӈэт ӄынвэр ӈэвъэвйильэ нэрэпчеӈимыкнэриткэӈын пысӄунӄээкык ганмайӈавъёчен	
рантыёльаты мури мытрэейвэлевы тыттэӈэт ынпавмачы	
маленэн мырмыр галгарга	
ӈээкык мэйӈэтык ытля вакъотвата гэнъэтлин	
ымыльо яракэн ӈээккэтэ нинэнчикуӄин	
ытля нытилюӈэтӄин	
ваӈэльын ӈээкык нинэтэрытрииръыӈӄин	
ӈээкык алвавкыльэн имырэӄык	
ывичвытумгын	
ӄол нитӄинэт нытиӈучитӄинэт	
ӈээкык ӄынвэр гаройвавлен ымы выквынэтлетык	
ытлыгын нылгининъыӄин чама нэрмэӄин	
тапӄайпы кымгытэмтэк чыгайылӄыеквэ гэлгэрмэвлин	
ӄол нинэнтыӄин ӈээкык уӈэлтумгу нинэлгыӄин тапӄагты оттымаеты	
уттимтильын тыӈэӈн ʼы рачвынтомго нинэлгыӄин	
ымы |ӄынвэт ытлён чейвык чыгагьеквэ эпэӈъивэткэ гэнъэтлин	
ӄынвэр галгаройвавлен	
ынкъам тэнэлгыӈкы аʼптыёттэ пэтле нэнаныпъавӄэнат	
нэмыӄэй наӄам лыгъыттъыгырыӈкэн	
эвын нытутъэвӄин ымы гититлин аръапат оʼмрыӈа нытапалгыӈӄэн чотгагнык пэнъёлгык ӄача	
рэсӄиквъи тыӈэсӄын ивнинэт ӈэвысӄэтти вай мури аʼлялёйӈын нэнатвэтанморэ тырачыгӈын ӄамэтванвы	
нэвъэнэ ивнин ии тэгмэчынкы мытӄорапат люур гэчевкы мынмэӈкъамӄамэтвамык	
тыӈэсӄын ӈытоэʼ	
аплёратвака рэсӄиквъэт ытри аʼлялёйӈын	
эмэ таӈӄонпы гаёоʼръолен	
ныльэленръучычеӄин	
айгынлейпы ныйъоӄэн	
рэсӄивык ивнинэт ӈэвысӄэтти вынэ вай мытъет энатвэтатыльыморэ	
мытӄэвъяӈӈомык	
мынӄамэтвамык	
оʼмрыӈана ивнинэт ии	
вакъоаʼт чотыквыткынык	
аʼачеӄӄай нымачьёптаӈытваӄэн турлейвыльын	
тыӈэӈӈы ӄамэнтоэʼ	
тыӈэсӄын гарычгатлен оʼраралкогты чотыквык	
лекыт патгыргыльыт чотыквык ганолятленат	
ӈавысӄатӄаеты игыпэ нэнанатчыӈатӄэнат	
ытръэч аʼӄанатчыӈаты вэнлыги нывытрэтӄинэт	
ынӈъэм тыӈэӈӈэнэ айвэнъяп лыги гэтчылинэт	
тръэч ыʼръэ ванэван ныгитэнин	
аʼачеӄӄай аёптаӈаткэгты тыӈэсӄын нывэтгавыльатӄэн ӄамэтвама	
нымӈылтэлӄэн нэнатвыӄэнат амалваӈвальыт пыӈылтэлтэ валёмъёттэ ляйвыма ӄоленотайпы	
ӈээкык вэтгавтомго лыӈык кэвыльын ночыткоӄэн	
ытлён энарамавыльынгагаймавлен вэтгавык ытлыгык рээн тэнӈыткучьэтэ	
ымы ытля ырык рээн гагаймавлен вэтгавык	
гэмо нэлгын вулӄытвильын	
ырык рээн гагаймавлен вэтгавык	
гэмо нэлгын вулӄытвильын	
ӄытлыги аʼтавынӈэн гагаймавленат иӈӄун ырык ныткивын аʼлялёйӈын	
тыӈэсӄынэ ивнин аʼлялёйӈын вынэ вулӄытвииʼ ӈутку ӄыткикви	
тыӈэсӄынэ ивнин ӄырым нъатчанат	
энмэч ӄыкэттывагэ	
тыӈэӈӈы ронвэрэквъэ	
энэтрон гээкэтлин ымы гайколятлен	
аʼачеӄӄай игыптэгнык пчегтываэʼ	
эчги йыннинэт плекыт гапамъяма оʼмрыӈана пирининэт рыпъавынвы	
итык галпынӈыленат авъяатгыргыт ытръэч нэмэ ааӈкы гэнъэтлинэт	
ӄоныры амтапӄантальатык эвыт алпынӈыт плеккин нынтыӄинэт	
чама рытрииръыт тайкыёт чинит оʼмрыкыльэнат	
оʼмрыӈана ивнин иаʼм наӄам ынан чинит инэйъээнникыльинэт	
мытив ытлён ваӈэльылӄыл	
оʼмрыӈа рычекома ныӄалялвынвэтгавӄэн	
аʼмын нылевлевӄин ӈэвъэнйыръын	
тыӈэсӄынэ ивнин аʼачеӄай аньпӄун эргатык тырэнльуӈэнӈынэт гымнин колтаквыт	
гырым виин мэчынкы энмэч мынйылӄэт	
ынан эргатык инъыгъевэ	
ныйикилетӄин эмйыркэ памъячыкот ымы плекыт галгэпгатленат	
ӄамэтваплыткок тыӈэсӄынэ ивнин ӈээкык кита ӄинэйыл ӈанӄэнат колтаквыт	
ӈээккэтэ рывиривнинэт тэврик илгиӄэтыльыт ӈирэӄ вычготтыӄагтэ ӈилгэ рээтэтыльыт	
ивнин тыӈэсӄынэаʼлялёйӈын китаӄун ӈотӄэнат плекык ӄытантэнмыӈгынат	
аʼлялёйӈына тантэнмыгнэнат	
ӄынур ръарӄат ӈилгыт йыпыльыт плекык ынӄоры пынитыльыт	
йымнэнат тэӈкултэгйит вальыт	
чейвыткуиʼ— нутэсӄык ныкытпэгляӄэнат	
ии — ивнин тыӈэсӄынэ — гынан ӄылгыгынэт араттак ӄыяаркынат	
ӄымэлым рапааӈыт эвъеэтык плекыт эʼтки эвын чыгаглыӈын пытӄылым коочгаглыӈын ныкэтгуӄин плякэты	
нан рэнкэвӈынэт	
турчейвыткук рэмэчекэвкиты тылерэкэвы	
ама иʼвчейвык гытканымчавык ӄырым унмык ӄыпэӈъивэтыркын чама унмык ӄырым ӄунрэпги куучгэйык	
ыкээн тыӈэӈӈы араттак ныколтакватӄэн	
мэчичьу иʼвчейвыкгым нэнапэляӄэн	
ӈэвысӄэтӄэй тэнмычьо лыӈык гачелгыльовлен	
тапӄагты рачвыӈыльатык эвыт плеккин култэт нэвъеэтӄинэт	
нэмэлым миргыӄэе гэчимгъулинэт уттыкултэт	
ынкъам выквыӈынратэты рачвыӈык амыргынан уттыкултэт нымэчмэрвыӄинэт	
вайвай гынан ӄылгыгынэт	
ынӈэ эʼнӄэткэ пынрык	
энмэч ынӈэ игыпэткэ ӄыетыркынӄол ӄитыркын	
чама гымнин ӈэвысӄэтти тымӈэтваркыт ӄэлюӄ амгымнан ӄлявылегым гыыт гымык рээн такалго ӄитыркын	
нӈэ чинит гынан энникэ ӄырэтыркынэт вай ӈэвысӄэтэ кырвэнтоолго ыʼнылгыркынэт	
ии — очыткоэʼ	
рэӄэтвыткуӈыт	
аʼачеӄӄай ивнин тымгэвык морыкайпы ӄъытвыльэтги	
ии — очнэн	
этын ӈытоэʼ	
ымы аʼачеӄӄай ӄутгъи ӈытонвы	
оʼмрыӈана рулвынин эвиръынкылвэт иръын ынкъам кэмэрӄэгти	
чит аʼлялёйӈына эʼнӄу лыгнинэт	
оʼмрыӈана ивнин аʼлялёйӈына эʼнӄу лыгнинэт	
оʼмрыӈана ивнин ынӈэ эʼнӄу элгыкэ энмэч ыʼтвыльэтык ӄыйпыгынат	
иквъи аʼачеӄӄай ытръэчым ынйивӈэвэ ринъэйӈэльэты	
рэӄыльигыт эвиръынӈэльигыт энмэч ракоргавы риквъэ	
рэӄулым виин ӄэйыӄын ӄырым мынниэʼн	
эвыр нэръэйӈэльэтгыт ӈанӄо ӄыетги	
ӈутку ӄынъэлги	
вай аʼачеко нъэлыльылӄылигыт эмӄивъельэтык ракыкваты	
ранраквачавӈын увик вай нымытвальылӄылегыт гытамо лынъёлӄыл увик	
вытку ынӈин ивык эйминнинэт эвиръыт ролвыёттэ ыныкы	
рагтыльын аʼлялёйӈын ынйивӈэвэ нэмэ иʼвӄучийвынин	
ьунинэт рынрыёттэ эвиръыт пытӄылым рымэйӈэвнин ӄулиӄул	
ээй чемэт миӈкы ныткивигыт ӄытлыги навэръыерэгыт	
ви вай мытынтэвиминӈэркынигыт	
ванчаткота нъэли	
эвиръыт чит иткэркынинэт аʼлялёйӈына аʼрэнэнат	
тэӈвытку лёнтаароӈа итгъи	
ролы ваэʼ ынйивӈэв	
чинит румкэвнинэт ӄавэёт эвиръыт майӄайык рывытгиӈэвнинэт ынык яаёк ӈилгык ӄача	
ынӄоры ӈытоэʼ	
йъонэн ынйив ӈэлгытвэтатыльын	
ынйивэ пынлёнэн миӈкы гэткивигыт	
иаʼм кэвыӈок ивкыльигыт	
ымныкэрэт тыпэгчиӈэтык рыпэт ныӈвэчыткульэтигым	
амалваӈ ӄалялвынвэтгавык ӄынвэр инъыръуиʼ	
ымы ытчай пэгчиӈэ эйылӄыкэ гэнъэтлин	
тыӈэсӄынэ гинъэйӈэвлин янот тымэчвинрэтын энатвэтатыльын	
чит тырагтыркын иниквъи гэчевкы мынӄамэтвасӄэвмык	
ынкы тылымӈэнааʼк	
ӄамэтвамавулӄытвииʼ рагтыльэгым нанъотаквым	
ӄынвэр тыткивык ынкы	
плекыт нинэгитэӄинэт ынйивэ	
пынлёнэн плекыт нэйъээннинэт	
ии — очнэн ытлывъёта	
ии мачынан	
тыӈэсӄынти — мургинэт чычеткинэт ытръэч иилгычычеткинэт ытльэпы ии гынык ӈавмэргэпы	
ӄэйӈун ытръэч ынйивӄэвэ нъэйӈэльэтгыт	
ии	
ӄэлюӄым миӈкри гынин инэнмэйӈэвыльын наӄам итык ымныкэрэт пэгчиӈэтгъи	
рэӄын никвыт кэвынва	
ымныкэрэт пэгчиӈэтгъи	
рэӄын никвыт кэвынва	
налпынрыгым эвиръэ чама нэннинэт чематгыргыт эвиръыкин	
тыӈэсӄынэ иниквъи мэлетык энмэн ырык рээн мъытвыльэтык	
ээй мачынан	
мэйӈъытвыльыт ынӄо ӄъытвыльэтги	
энмэсӄун  ӄутыргу таӈъытвыльаты нъэлгъи	
ынан раройвавы тэвыльатык	
эвын ынӈин вальылӄылегыт ымыльо мури тыляройвава мытинмык	
рэӄэвиръэм налпынрыгыт	
ӄoo люӈгитэтэ тынтынэт	
рагтык тырэтрыткуӈын эвиръынкылвэт	
ээй	
ынйив вытку гэлгичимгъулин	
ӄаӄa  агмэӈыкэмачы леӈытэӄ вэлваво тылгын пысӄонытлывэ  нычимгъуӄин ынйив	
гыевкы ейвэл патгыргытӄыльот эвиръыт яаркынэнат	
ик вынэ мачынан вэлет мури ытръэч таароӈыткок гэгъюленмури	
леӈытэӄ пысӄонмычвын ынпэвкинпысӄонвыёльылӄыл мытынтымӈэвыркын	
ӄэлюӄ эвын вагыргын гаяйвачьянвылен	
 гагтыӄалялвынвэтгавлен ынйив авъеткынка	
аʼачеӄӄэая ивнин ынйив ынан гымнан тырэнумкэвӈынэт ӈотӄэнат	
мынтэнмавын	
ии — очнэн ытлывъёта	
аʼачеӄӄая рычымкэннинэт ӈилгыт румкэвнинэт майык	
нйив агагчавкыльэн	
ытлывъёта ивнин ии вай тыплыткуэʼк мыныгтосӄэвын рэпалгынтывэтъёлӄыл	
ынйивэ гынкойӈымэгчератыльын ытлывэ нинэгитэӄин	
аройвыӄэн инэнитлитык	
кыргысӄык нотасӄыткынык натвэтын рэпалгыӈ ръивэвэ рыркагтолӄыля ръылитэ нутэсӄык —нэпэютэтын	
ӈаргынэн галгомавлен атыйгыка гэнъэтлин	
ытръэсӄэв ӄэтыръоӈӈокэн омом	
ынйив иквъи итык ыʼттъыт малымыльо готэты  эчвэра ыʼннугъэн рэпалгын	
итык чымче уйӈэ аянръаттъыка	
ныкирит пэтле рапъааʼ	
иин ӈутку ӄача ынан тыраӈэлгырватыркын	
каатвынвы	
ныӄалялвынвэтгавӄэн мэгчерыткома	
чимгъуу нинэлгьпӄин кивыльын ытлывэ тыӈэсӄырык	
ӄырым амтымӈэ ыʼныныткивэтын	
йъарат ӄырым эмъейвэчу лыӈэ	
ӈэвысӄэтӄэй мэйӈэтгъи нымкыче нэӈэвъэвйин гамганымгыпы — ытлыгэ ръотавнэн	
ымы гымнан тъанъотавын пысӄунӈээкык	
пысӄонвыёльын пысӄонмычвын —мытынпэвыркын ӄырым ӄонпы мынмытлёчьанмык	
ытръэч игыр епэчгин амгаймаӈэ мытчимгъуркын	
эʼмпакы нинэкээтвыӄин мэмычечгын	
люур мэӈин эймэквъи	
оʼрагырголягты экопы гитэнин эвын тыӈэсӄын нэймэвтылеӄин	
пкитльэн ивнин ети	
ии — очнэн тыӈэсӄынэ	
ӄaӄa мэлеттылеркын	
энатвэтанма аʼлялёйӈын иквъи энмэн торыкайпы ръытвытку	
тыӈэсӄынэ очнэн пкирыркын ыʼлгымычвын мэмыл  ымы ораёаʼтык йыӄӄэй тэйӈэт	
ынпыйъэлгытомга лыгэн нэносӄэн вэтгавыльын тыӈэсӄын	
ама очыткома ныӄалялвынвэтгавӄэн	
эӄэлюӄ вэтгаквыпгьэ авэтгавкэ	
гэӈэвъэнэ ыннаны вальыт пыӈкытэ вальыт	
виитвыльын ивнин айвэ аʼлялёйӈын пэгчиӈу гэтчылин ӄытлыги турык гэткивлин	
иӈкри гыт чимгъуркын ынанкэн ынпы вальэгыт	
ынӈин ивыльын йъэлгытомга гитэнин	
эмӄэлелвынэ нывэтгавӄэн	
ии эвыным ынӈин нычичевигым	
ыʼръэ гэмопынлёнэн ръэнут	
пэлӄэтыльылӄылмури	
ымы тури йъарат амычвынкэгты вальыторэ	
вэлынкыӄун ытлывъёӄай гатвален вэлет йыӄӄэй нанӈъовыркынэтык оттэпы	
ынпыначгын ныпалёмтэлӄэн	
ытръэч палёмтэлма ченэтувэкэгты нивӄин	
ии ынӈывальэгыт ынпэквъи тэлвэӈавмычвына вальэгыт	
ымто рэӄэ рочыткоаʼ	
ымы очыткок ралвавы ӄэлюӄ ӈавочавальэгытянот рамӈылёаʼ	
тыӈэсӄын нывэтгавӄэн аʼачеӄӄай — тэгмэчынкы чычатлыӄаӈын кынмал аʼӄайвыльаткэгты рэӄык экэвкитык	
чама ӄырым ниилгэтынитык нымэльэвӄэй пэнин гынык выёльо ратвааʼ	
ымы гымнин ӈээкык гыныгтумгык выёльо рэнъэлы эмэлкэ ӈээкку ритгъэ	
ынпыначгын нычимгъуӄин	
ии вай гымык гыттапы вэтгавыркын	
ынӄъом иквъи ӄoo ынанкэн янот тумгытум мамымӈылёаʼн	
ынанкэн ӈэвысӄэт чама рыпэлявнэн ейвэл эмэлкэ нэнэнэну лыгнинрымэйӈэвнин ӄэйвэ лёӈынъяйвалӈытова мытынтын	
чама ытлён чинит чимгъунӈэиʼ — ымы мынымӈылёаʼн	
итык гымнин чимгъун варкын нэмыӄэй чимгъунлинлиӈ варкын	
янот ынанкэн ӈэвъэнйыръын мынвэтгаатын	
чама эвыт аʼачеӄӄай чинит равэтгычьаты ӄырым мынъотавын	
ури нэʼмыӄэй чиниткинэтури гэчимгъутури итык эвыт ӄачантэнмык вэтгыры гитэк нымэльэв вагыргын мургин нэнэнэргин ӄырым мынъотавын	
гэчимгъутури итык эвыт ӄачантэнмык вэтгыры гитэк нымэльэв вагыргын мургин нэнэнэргин ӄырым мынъотавын	
вулӄытвик мэӈкъамӄамэтвама эʼми гантолен аʼлялёйӈыныʼвэӄучитэ ивнин ынйивӈэв рай тыӈэсӄын гынмыл гымыкагты гээтлин рэпалгытвэтатынвэты	
мыторавэтгавмык	
ӈааккагты нэнагнатӄэн аʼлялёйӈын  мургин пысӄонмычвын пэлӄэткин	
мургин ёргыгэтаё ӄытлыги ӄутырык гитэк мэчичьу энмэч лыгэн ынтывылпыро нэрэтчыӈыркын	
ынйивӈэв иквъи эвыным амтымӈэ ӄырым ынйъээннинэт плеккин патгыргыт	
эвын гым епэчгин инъэ гэчичевигым	
ымы амтымӈэ ӄырым ыʼнылпынрыаʼн эвиръэ	
ынпыӈэв нэмэ оʼралвагты йъэлыги ныравэтгавӈыӄэн	
лыгэн нылеӄин вэтгавык ии вынэ ыʼнылгыгъэн	
вытку мэйӈэтыльын лыги нэтчыэʼн	
ӄэлюӄ мытынвэчӈытовын ӄэйвэ вынэ ыныгнатыркын	
аʼм наӄам люнльульын туръейвэлевыльын	
ыʼвэӄучитэ ивнин аʼмын гэрэӄигыт ӄырымэнайгыт вэтгавтомгэгыт йъэлыги нэмэ аʼткэвма валёмыркын	
нэмэ ытръэч ейвэлевыльын кэтъон	
вын ӄэйвэ ынӈин ӄивыркын итык гынан люӈынмэйӈэвэ рытын эккэмил	
эвын аʼмын ымы лёӈынтаӈынӄамэтвава гэнтылин гымык эмиче	
гыым гэлылейгым гым пкирык чайвытконвэпы нинэгитэйгым ӄамэтвальын гытлирэльэтыльын	
алымы гым нытъылёӈэтэгым аӈӄайпы лейвык ныпкиригым нинэгитэйгым лылет ӈинӄэйин епэчгин ымы кэттывама мэливыльын эӄылпэ ынкъам ӄамэтвальыморэ	
ныӄамэтваӄэн ӄынур гымык рээн аӄамэтвака гатъылёӈэтлен	
нычичевигым гымык эмиче ванэван ӄынӄамэтваквын лыгэн гытляйвытконвык нъэнӄэвигыт	
чит нэмэ эʼвӄоленторкын ивнин ымы гыым гэйилигым китъам эʼптэ ӄэнапалёмтэлгэ	
ынӄэнӄун авэръыгыргын	
алымы йъарат ванэван мынтэвиминӈымык	
чавчывайпы тумык рээн тыривлыркын нэлгын ытръэч гыт эмӄытлитэ тэнэлгыӈкы ваӈэк мури мытӈъопэраркын	
ӈинӄэйин плекыт тэлвэ мэйӈэтгъи патгыргытӄыльот	
ӄэтэв оʼмрывэкэльын алымы ытръэч выёльын	
авэръыгыргын талваэгыттагнэты гитэк ӈыркычгыргын	
вын ӄутырык лыляянва гитэк яйвачгыргын	
эʼрыкут эʼйӈэчьивыркын	
энмэчӄун кыпл ынмайӈавын	
янот таӈгыепъёлӄылтэ ынӄоры аалёмка вальыт таӈынвэтгаатъёлӄылтэ	
анэван оʼравэтльан иʼвӄучийвэ оʼравэтльо нынъэлын	
ии итык ӄытличьэтыльигыт чиниткин нэнэнэт ытлыгырык ныталяйвыӄэнат	
ытръэч ванэван ымъатынынӈэн	
патгыргытӄыльот	
ӄэтэв оʼмрывэкэльын алымы ытръэч выёльын	
авэръыгыргын талваэгыттагнэты гитэк ӈыркычгыргын	
вын ӄутырык лыляянва гитэк яйвачгыргын	
эʼрыкут эʼйӈэчьивыркын	
энмэчӄун кыпл ынмайӈавын	
янот таӈгыепъёлӄылтэ ынӄоры аалёмка вальыт таӈынвэтгаатъёлӄылтэ	
анэван оʼравэтльан иʼвӄучийвэ оʼравэтльо нынъэлын	
ии итык ӄытличьэтыльигыт чиниткин нэнэнэт ытлыгырык ныталяйвыӄэнат	
ытръэч ванэван ымъатынынӈэн	
эӄэлюӄ ынйив аʼлялёйчынэн гаӄолентолен ӈавъанэты	
ытръэч гэнъимпылтэвлин	
ынйивӈэв лыгэн аӄочеткынка	
ӄэлюӄым рэӄын нивынэгмиӈыкыльин гэвэты вальын миӈкри нынмэйӈэвӄинэт гыттапэты кымиӈыт	
эʼвӄолевэтгавыльын ыʼвэӄуч авъеткынка нэнапалёмтэлӄэн	
тэнкэвӈыткульын ыʼвэӄуч миӈкри таӈэты рымэйӈэвкы ытлывэ люур ӈэвъэнэ пэнин малранымчавӈыё	
ит экэвкитэ рэӄын ивыльын ыʼвэӄуч пэнин ӈэвъэнэ эвъёынкъам гынан рымэйӈэвын	
эчвэра эльукэ ӄынтыгын авынтынэгты нэмэ эвъеэтыльэркын	
ӈ|эвъэнэ нэнататлыӈӄэн ӄэлюӄ эвын олвытвакэян эвын ынӈин вальыт	
амыргынан ӄытлеянвыт турыплекэ нылейвыӄинэт	
ымы ыргин эвиръыт аргэлёкыльэнат	
ӄэлюӄ рэӄык нъэӄэрэнэт акамагракэта эчейвыткукитэ лыгэн вакъотвата вак эвиръыт эӄэрэкыльинэт	
эплеэн миӈкри мытратвааʼ вэлет мургин йилыт гэгьюлетлинэт пычвэтгавык ынан йиле нараннымытвавмык	
мачынан йъааннэянвык нынъэлын	
эʼми вулӄытвииʼ лёнрагта итгъи аʼлялёйӈын	
эргатык чикинъэ еп раггыэʼ нылгэгагчавӄэн	
ынйивэ пынлёнэн тъытвыльэтыркын	
ынйивэ чит чаёквынторкынэн эʼнӄэтгъи иквъи гэплыткуйгым гаӄамэтвайгым	
эӄылпэ кэргыпгъэ йымнэнат эвиръыт айвэкэн ратъёттэ  ричитык рилгиннин ръысӄываляӄай эӄылпэ ӈытоэʼ	
чикинъэ ыʼтвыльыт элкыэʼт	
рэмкын гъытвыткочален	
лыгэн кытэ вагъат энмэч рыркоаʼт ӈыпээʼт	
рыркат нынэнчиӄинэт гамгач ярак ранъав ыʼтвэрмэчьыгйит нъытымпэӄинэт	
эʼтйыръэ ныгаглыйпаӄэнат аӈӄачормэты рыпкэратъёт	
ӈэвысӄэтэ мимлычурмык нэлвыӄинэт пэляёт	
яал рытчыёт вэйвыт ынпыначга нытакымгынӈыӄэнат	
наӄам нылгимэлмэлетӄин	
аӈӄаткын нылгитымгэтӄин ӄынур мимыл мытӄыттъыё аӈӄаткынык нывйилетӄинэт йъыткут	
нэнэнэӄэгти  ымы аӈӄачормык пэкычьык нывэлеркылеӄинэт	
ынпыӈэвэ нынлиӄинэт кэӈиӄыт имэннэтэ йыръыльыт	
лыгэн ынкы нимэннуӄинэт	
ыӄыльыӄэгти кынъёёт нэнэнэт ынпыӈэвэ ныпыророӄэнатнылёвыӄэнат	
оʼмрыӈа гэӈээккэтэ нытакымгынӈыӄэнат	
плыткоёт яал нытчыӄинэт	
рыпэт амваӈэлтатык ымы ванэван нэймэвынэт эманнольэты	
ӈэвъэнйыръыт ӄэчейыръытэйвыӈыльытнывэнвывэтгавӄэнат	
энмэч лыги гэтчылин аʼлялёйчын вальын тыӈэсӄырык	
ӄол ӈэвъэнйыръын иквъи рэӄыркынитык чит мурык миргэ гагнатлен еп кытур ытлыгэ ръотавнэн	
энмэч мури гэвинвъээнмури	
ӄоныры гагнатлен епэчгин ӈээккэӄэй	
ыкээн игыр еп ӈааккаӄайпэраркын	
ӄутынэ ивнин ии наӄамлым ынтывылпырылӄыл энмэч аʼачек	
 епэчгин ӈинӄэй	
ӄол иквъи аныӄун ыʼтвыльыт рэмпэӈыт гынин ӈинӄэй ӄыгитэгын	
тыӈасӄыргыпы нъытвыльэтӄин	
ӈан ванэван ӄыльугын ынйивӈэв нэмыӄэй ныӄэчейыръыӈыттэтӄин амыгаткынык	
тэгмэчынкы нэмэ гэтэгрэтлин ынйивӈэв эймэквъи эманнольэты	
эймэвыльын нивын вайвай эʼптэ гыт ӄимэннуги	
гэвйитвылинэт ӈэвъэнйыръыт пынчойгатыльыт	
ӄутынэ пынлёнэн ынйивӈэв аʼлялёйӈынэн мэӈин тургин нъытвыльэтӄин	
аʼлялёйӈын  очыткогъэ	
кыкэ ӄынвэт ыʼтвыльатыӈоэʼ пэнин аʼлялёйӈын	
титэ вытку лыгиныннэ рэнъэлы	
аʼлялёйӈын  ынӄэн яйвалытвамакэн левлевнынны нынну гэӄысӄычевлин амъаӄапэрата	
калготкэӈав авъеткынка нытваӄэн	
плыткук эмыгэчыку ёнэнат пэлятыльыт йигйит мачвэкавкавыт нэвинрэтгьэн эмтэйпыльын	
эквэтгъи оʼраярагты	
ӈэвысӄэтэ гитэчьэтэ нынтыӄин	
ӄол иквъи эвыным тэленъеп нивӄинэт унмык атымӈэвэтгавкыльэнчама уӄэлю элгыткукыльин яйвалеты вагырга нинэльуӄинэт ейвэлти	
нэмыӄэй янот инэнъейвэлевӄинэт ынӄоры ейвэчунинэтчыӄинэт	
мачынан пэлянэн ынйивӈэв нычимгъунӈэн	
ии —ӄутти иквъэт — мачынан эʼтки люрэӄнъаяйвалӈытон	
эʼтки пэнин авъяатэты лейвыльын	
эвын ыʼтвыльыт гэймэвлинэт тиркытир гивтытвилин	
льанвык вальын пиӈкуиʼ чыгайылӄэты	
рыкытгынтавнэн ыʼтвыӈилгын оʼраяалегты	
ӈэвысӄэтти нытлепӄинэт	
ӄол иквъи миӈкэкыльин аʼачеӄӄай тыӈасӄыргыпы гъытвыльэтлин	
ӄол иквъи ӄoo	
таӈъаачеӄӄай	
гэмо мытылгыркынэт микыргин кымиӈыт мэйӈэтыльыт	
ии	
люур ӄол ӈэвъэнйыръын иквъи кыкэ люӈэлкыле мытынтыэʼн — ынӄэн аʼлялёйӈын	
аа	
аʼлялёйӈын	
кыкэ вэты эӄэлюӄ кытпэкавэръыльын	
ымы ымэты вальа авэръэпык аʼачегпэраэʼ	
ӄытлыги йъарат мытив ныппылюӄин	
вынэ мэчынкы гэмэйӈэтлин ӄэйвэ эвын ынтывылпырмэл гэнъэтлин	
тэнӈэквъэт ӈэвысӄэтти	
мургин ӈинӄэю лынъё	
эʼтйыръэ нэйпэнэт ӄэчейыръыт нэнэймэвынэт ӈавысӄатэты	
этэйвыӈынэт кымгыттэ эʼтйыръэ нанэнаматавын аʼлялёйӈын	
энльэтэтынэт аʼлялёйӈынэн кымгыттэ ынъеврагты наёнат ывэрак	
нинэнтыӄин ынйив	
рэӄыткульын нинэвинрэтӄин	
аʼачеӄӄай мэйӈэтгъи	
ытри тыӈэӈӈы ӄынур гачакэтта ыргынан рычикутэ гэтчылин нымытван	
матальылӄылык рээн тургичетык нивиниӄин	
нымэмылёӄэн	
кынтэчьэтык ынъевэты нинэнльэтэтӄинэт ӄутти мэмылёйыръыт	
льэлеӈкы ныкопрантыватӄэн нымэмылёӄэн	
тыӈэсӄырык гэтчылинэт ӈирэӄ ыʼттъыгаканъёт	
нэмэлым тыӈэӈӈы лыгъыттъыгырыӈӄэн	
аʼлялёйӈын аʼачеко нъэлгъи тыӈэсӄырык рэтэ нанӈавтыӈатын	
эвын гэтгивиплыткулинэт чеэкэй вак нанъянръавынат	
нинӄэй нагтоаʼн  ааʼроӈ	
чинит ӈавэтынво гэнъэтлин тыӈэӈӈы кымиӈыльын ытръэч вэнлыги ӈалгылегты ръачо нынымытваӄэнат	
имыръэнут ыпатъё гамӈыля ныпатӄэн нэлгын тэнуйгын эмыръаяанаӈ алгол ныяаӄэн	
ынпыначгыт гэнпэвлинэт	
оʼмрыӈа ынкъам тыӈэсӄын эпэну гэнъэтлинэт	
ытлывъёӄай ныкынъюйвыӄин ванэван ыʼнытрилын киткит иӈкылтыльын эвыт ныпириӄин гэнынрырэвлин	
ытръэч аʼӄайганма тыӈэсӄынэ нинэтумгэтӄин ивинильынаʼлялёйӈын	
ынанкэным ынӄэн ынанкэным ынӄэн	
гынэнайӈын таткаёӈыйӈын гапрорма тытиӈугъэн ӄыятлепы тыгтогьан гымык тытчыгъэн	
(катам энантантэнвыкэн въаглыӈыӄай эвыт лымӈэ (эвлымӈэ) уттыӄэй ръэнут нинэпириӄин вэтгавма лиличыку ӈирэӄ гэнтэ	
ярак пыкиркин ӄол пэнъёлгыкэн рытрэлъёлӄыл ӄол ээкэгйит йымэёлӄыл тачымкэчгынъёлӄыл)	
ынанкэным ынӄэн ынанкэным ынӄэн	
калеляйӈын тытиӈугъэн ӄыятлепы тыгтогъан эʼнъёчго тыйпатгьан	
ынанкэным ынӄэн ынанкэным ынӄэн	
аталвэнӄоро тытэйкыгыт	
аʼмыным миӈкыри	
тӈагыргырамкэты ӄлегрэргэ	
ынанкэным ынӄэн ынанкэным ынӄэн	
йъэчгатэн экык рэтгъэн	
ынанкэным ынӄэн ынанкэным ынӄэн	
тӈэсӄэрэмкин экык рэтгъэн	
ынанкэным ынӄэн ынанкэным ынӄэн	
тӈагыргырамкэн экык рэтгъэн	
ынанкэным ынӄэн ынанкэным ынӄэн янрайъэн экык рэтгъэн	
ынанкэным ынӄэн ынанкэным ынӄэн	
кооӈаглынолгык тытчыгыт	
ынанкэным ынӄэн ынанкэным ынӄэн	
кууӈэйык тытчыгыт	
ынанкэным ынӄэн ынанкэным ынӄэн	
мэйӈыӈэйык тытчыгыт	
ынанкэным ынӄэн ынанкэным ынӄэн	
мэйӈыӄэнъевык тытчыгыт	
ынанкэным ынӄэн ынанкэным ынӄэн	
ӈалгылвыквыкамчетча эчычевытрыкэ тытчыгыт	
ынанкэным ынӄэн ынанкэным ынӄэн	
ӈалгылвыккамчетча эвичувытрыкэ тытчыгыт	
аʼмыным миӈкыри	
выква тыргыткынатгыт	
аʼмыным миӈкыри	
гынонканой	
таляквыйӈын ӄинэйылги	
(ӈачгымынга гэпиритэ)	
ӈотӄэнына айвавытгырык мытрилгьэн	
аʼмыным миӈкыри	
майӈыгытгык тытчыгыт	
ынанкэным ынӄэн ынанкэным ынӄэн	
ӄуйвирынӈэт эчычевытрыкэ тытчыгыт	
аʼмыным миӈкыри	
гынонканой	
айвыйӈын ӄинэйылги	
ӈотӄэн мыльэйвэтгъэн	
ӈалгыл ӄаатагна тэнтильын	
кэтэм плыткук нэнагтатӄэн ярагты ӈэлвыл	
мэӈӄо ёо варкын айвачы нынтакаӈатӄэн гивэ	
гымнин ӈычвайыткэӄай ӄыйӈогын ямыкаткэӄай гымнин ӄыйӈогын	
вытку тымыплыткок руплыткук винввъэймит ыʼмынчывэтык нинэнлывэтӄин	
тымыӈӈок гырыӈӈок ратамычгын нэнанрыратӄэн рагролмык	
ынкаткынык тымъёлӄыл нэмэ рыванӈыёлӄыл ратамыткынык	
айгоон эвъянватыплыткок лыги нинэлгыӄин рэквыт ӈэвъэнлыӄыл чимгъутэ ӄэлелвынэ нивӄин	
ӈотӄэным ӈэвъэну ритгьэ	
эвъянватыплыткокым (ӄаалвылё) рыннэн нинэтэйкыӄин ӄэтвынэӈ	
аʼм рынна нинэӄэтвыӄин гаворвыӄаяым нинэтэйкыӄин ӄэтвынэӈ	
нэмэ ӈэвъэн ныныйтъатӄэн яачы	
ачгыта ратамыткынык нытрилӄинэт	
ныгакаӈӄоолгатленым ӄаалвылё	
ынкъам порэрэты нинэквутӄин еп атынпыка	
ынкъам ӈавъанчыӈын ныкамлелёйпыӄэн	
чеӈэтым ӄаалвылё ынӈин ӈутри нытваӄэн еӄааӄ нинэнчумэтӄин ӈававынральа нэнапатчаёӄэн кэмлилючыку катам тынпыӈӈок	
ынӈатал мэткиит нэнатынпыӄэн ыʼваӄочейӈа	
ӈэвъэным валята нэнанмыӄэн	
тымыплыткок ӄоръачоолга нинэныттувӄин	
ӄынур ӄораӈы нивӄин ӄӄрр	
нытэӈвъиӄиным нэнаворвыткоӄэн еӄайпы нэнамгоӄэн гамгатывтыв нинэнпэлӄынтэвӄин ӄаптэйпы нинэгрулмыӄин вытры гыткагты ӈачгымынга вэриврилӄытъул аʼтав пытляӄы нинэнуӄин эвыт лымӈэ попокалгын эвыт ръэнут вальын мыймыглыӈын эченур нутэсӄыкин ръэнут танрогты вальын	
лымынкы мутлымул вак нутэсӄык гытамо нинэлгыӄин	
нивӄин	
ӄулиникэк ынин ӈинӄэгги уʼрэтык нотагты эмтэгъеӈыльу ринӈыт	
ынӈатал нэнанатвыӄэн ымыльо нэнапатъёоӄэн аръаля чеӈэтым винрэтыльыт нымкыӄинэт	
авынральа гэмгэтэкичгытьулӄэй нэнатааӈӄэн янот эмыннэн рэлюуръыӄэю	
эвын ныпампычетӄэн ынръам чичгынчыку гаӈавъанма авынральын	
таӄораӈыплыткотовэкэӈык имыръэнут этлы этрыткукэ ынан чинит тайӈо нинэлгыӄин эвъяным	
энмэн нинэтрыткуӄин нылӄытӄин ӄораӈы	
нэмэ рамкэпы этлы мэӈӄоры элейвыкэ юрэӄ ӈойӈоглыӈын рэмкык рэнэрэнӈынин ынин чиниткин	
нэмэ ынӄэн эʼтки	
ынӈатал ынӄэн ытръэттэгын	
аӈӄальырагэнэвычгын	
ӈиръэ гайъэлга нытэйӈэтӄинэт пэнинэт пичыгичильыт	
амлымыльытым наӄам	
ымрагэнэвычгын ӈэнри тапӄаеквэ пэнин рытайӈавъё	
эмрынгиивитэ гайъэлга ӈирэргэри	
ӄолым нолвытваӄэн пэнин ваӈэчьатыльын пичыӈыттыкин ирвыир нинэтэйкыӄин амалваӈ вальын ръэнут умӄэӈыттыкин пойгын ръэнут тэгрынэӈ иʼнныпъи ырыт мэӄым черунэӈ чиӈивэӄ	
ӄол аӈӄайпы лейвыльын тъэр вальын аӈӄагыннэк мэмыл рыркы унъэл ръэв ымрата нинэнтыӄин	
ӄынвэрэвыр ӄутиинэ ыннэн пэврамэмылӄай тымык лывавнэн	
миӈкри туттэгрынинтык тэгрынэӈ нэнапэчайвыӄэн нычыпъэтӄин	
иквъи ынӈот йъэлгытомгэты ратанӈавӈэн	
ӄол гынник тымык тылваквъан	
элымӈэ ръэнут	
вынэ вай алымы мэмынӄай	
гымык агыннэккэвальэгыт	
гымнан гаймаӈэн транмыӈын	
эплеэн ӄуным плевырым	
эквэтгъи	
ӄолым пэнин тирвыӈыльын	
ӄэглынангэт льунин лыгэн эвын янъян нытваӄэн	
нэмэ тымык лывавыӈӈонэн выръунтэтгъи ӄонырым гынмыл кыргам ынӈин иквъи гаймаӈэн	
транмыӈын	
ръэнутым лывавыӈӈогъэ мэтэвнин рагтыгъэ	
ярак пыкиргъи йъэлгытомга пынлёнэн ыʼмто гынин лынъё тымгъан	
ратанӈавӈэн	
тылваквъан тымэтэквъэн	
наӄам ныраӄовэтгавэгыт	
нытымӈэвэтгавэгыт	
мытивым тымгъан	
мытралвавӈын	
нарэвыӈӈомык	
тэӈыльытури	
аʼтав ӈирэнлеӈу мынйъогъан	
ръэнутым найъогъан ӄэглынангэт ӈирэнлеӈу	
йыӄӄэй тъэркин тэгрынэӈ ирвыир ръэнут черунэӈ	
энаӈалвавытвавыркын гаяален	
ынкэмир эвыр левлевгынникӄэй амъянъян нытваӄэн	
ръэнутым ӈан нэркылельэтгъэн эʼчгынръэм эвыр ёоʼчгын пыкиргъи валяркыляма	
аӈӄата рыльэтэннинэт ёа тэвыльатык нылвавӄэнат миӈкри ёа нинэнлеӄинэт	
ӄынвэр гапаален	
илир гэвытрэтлин	
ӄолым иквъи тыттынрыӈӈогъак нэкэм эвын ганотальоёчгынаморэ мъэчесӄиквъэк мымпэгъэк	
аʼмын нырэӄыным	
эʼчесӄиквъи ӈыпэгъи	
торпанрэватык гычормэпы тумгиин ыʼтвъэт пиринин ӄутиинэ ритлиннин ынык ыʼтвэты рыгынтэвэннин тумгытум	
ӄалгота нитӄин тумгытум ваӈэйпык	
ванэван	
мэлевилюкыльин нылеӄин	
ярак пыкиргъи ымыльо ӈэвъэнти матанэнат	
ӄолым вай пэнин ӈэранъылё кытчыӈаварычгытвальын ӄонырым тылвакэркыльэн тылвуйӈэ аваляка ымы	
нивӄин	
миӈкри	
ръэнутым	
ытлёнвай тывъиркын	
ӈыроӄавкэнак ӄулиӄул валёмнэн гырголяйпы нэрэгитэгыт	
ынӈэ ачемгьотвака энмэч амъэвэты ӄычемгъояаркын	
энмэчым ӄыегтэлги ӄулитгивик нарайъогыт	
эмӄэлелвынэ иквъи	
рэӄэ мыегтэлгъэк	
таӈакэркыльэгым тылвавалякыльэгым	
ельо явяв	
виин ӄытваркын	
яйвачвагырга нэрэгитэгыт	
энмэчым рай аӈӄачормын ӄыгитэгын	
гитэнин	
эвын ынкы номръавычгын ганомлен	
ръэнутым ытлён	
чеӈыттэтгъи ӄутысӄычетгъи йъонэн нинэгчурмыӄин нивӄин	
миӈкри мынтыгъэн	
чегкамчечыӈӈогъэ	
ӄэлюӄым вай аӈӄачормын мыкуттыльын	
чимгъун етгьи иквъи	
аʼмӈот	
миӈкри мынтыгъэн	
тымнэн	
ръэнутым тиръыӈгъи	
ылвылю тымыткоӈӈонэн ынин йыпавэръын ымыльо плыткунин	
ӄынвэрэвыр тароӈгьэ ӄонырым гатаронленым гатаранлен ымыльо	
ынръам майӈымэмыл тымнэн майӈыӈэгчыӄык рытрилнин ӄытрыткынык	
гычгыръогты гэлилин элетвыркыным вай ръэнут	
ынин ляйвын вины ратчыӈаннэн таӈгэвэты рытчынин	
яраӈы ынин тэӈэвытрыкэ рытчынин онмычыко миӈкы	
тэӈэлейвыкэ гэнъэтлин	
йыӄӄэйым гивэ	
ныпичыгичигъэн	
роолӄыл ымыльо гэнумэкэвлин	
мэмылчыӈыным вай вычгытээркын эʼӄэгник омомык	
наӄам ынръам таӈвытратэты еп ыяайпы таӈэргылӄык рытрилнин	
вычгытээркын ымкыткынӈэт ыманоӈэт	
аʼм эрэтыткуръугъи чикъымӈытэтгъи	
гынунэлеръуркыным	
ӈэнку ыʼтвыльын вытрэтгьи пэнин ваӈэйпыльын — ельопэл гымнин эʼми	
эʼмитлёнайгыт	
мытытгивимык	
амгынёта тыгтыгыт	
гы	
нинэвинвыгитэӄин лыгэн аӄочеткынка	
пэниным рай ӄол ваӈэйпыльын эʼмитлёнайгыт	
амгынёта тыгтыгыт	
ӄынвэрэвыр ӈагчыӄыткынык ыʼмрил таӈэлгыпэраӈӈогъэ	
ръэнутым эвыӈӈогъэ	
эвӈаным ӈанӄэн	
тумгэпилым ынкы гэвъилин	
ӈыпэгъи	
рычеӈкээвнин чейвыгъи ӈэнри ӈаеӄопы	
ӄээӄын тыттэтгъи таалгылятгъэ ыʼтвыӈӄачагты	
ыʼтвыльын эвын ӈанӄэн нылеӄин гычурмык гэйыӄэтлин	
гуӄ	
галгота нитӄин ваӈэйпык	
яко яко	
ӄыпэлӄынтэтги	
читым амгылёта тыгтыгыт	
мэлевилюкыльин нылеӄин	
ӄонырым таӈакэркыльэн тумгытум нэмыӄэй	
чеӈэтым турымпэльын амтэвыльатык гатгытлёлен	
пэтле въигъи	
ӄолым вай ярак пыкиргьи ымыльо ӈэвъэнти матанэнат	
ыннэн гивик льэлеӈитгъи эвыр ытлён миӈкэмил тумгытум ганоратвавӄаатлен ынкэмич эвыр вытку райъопанӈынэн	
гынунэлеръук ёпаннэн нэмыӄэй	
эʼптэ ынкъам элвэк ыʼмрил элгыпэраӈӈогъэ	
эвыным кэтэм ынин ыʼмрил	
чавтытымкэпы ӄэплюнин	
тэӈгынин тайкыё	
наӄам гыт яйвачвагырга люӈгитэтэ нэнтыгыт	
пэлянэн рагтыгъэ ымыльо ӈэвъэнти матанэнат	
ынкъам ытлён ваӈӈогъэ ӈыранӈава нъэлгъи	
мытлыӈыргарэ йичьэмрэтти	
ынанӈэнчьан эӈэӈыльын ныӈэвъэнӄэтӄин	
ӄутти ынээльыт вай ныӈавтыӈӄэнат	
ӈавынйытравма тымӈэнотагты нэквэтӄин ынанытляӈэ	
эмӈэвъэнъэнӄэтэ ӈавынйытравыльыт нэнапэляӄэнат йичьэмитгумгыт	
нивӄинэтым ынээльыт ӄынӄыритчыӄиквыткы	
ванэван	
йъэлыги пэнин ильуткульын ынпычьынтыёйӈа таӈочьё	
ӄынвэр эвыр иквъи эльоткоаʼачек ынаальэты — аʼмыным ытлён	
эʼптэ гым мыӈавтыӈгьак	
гынуннутэкин ӈэнкукин яакэн ӄунӈээккыльын чавчывайӈын ытръэч ӄунӈээкык	
уйӈэ эккэкэ тылвамынан ӈааккайӈын	
наӄам ынръам нымтумгыӄэй эӈинӄэйкыльин нэмэ лыгэн гэӈэвъэнэ	
ымыньо ганымтомгыма гэпэлӄэтлинэт ынпыначгыӄагтэ	
ръэнутым	
ӄунэмэркэчечьын ӈааккайӈын тъылыӈӈогъэ ытръэч ӄаайпы лейвыньын имырэӄыльын ытръэч амынан эмэркэчечьын	
ӄынавэр тылевъитэӈ итыркын	
рочгыпгьэ	
въигъи	
ръэнутым ытлыгыӄэе ванэван нынрэӄэвнин пэнин рыралкотваё	
ӄынвэр эвыр эргатэты нымтумгыӄэй ӄытгъи армачьэты	
ивнин ынӈот иквъи — аны ӄа	
малрэтыляльэгым	
аʼмӈот миӈкыри	
опопы мынынтыгъэн мынынӈивын	
аʼмыным эвыр гынан чимгъутэ эвырым нырэӄыным	
нырэӄыным	
ынанвэнчымӈы ивлыгилильын эйминнин	
эйминниным вэниннин	
ръэнутым ытлён вай рынэнин пэнээльын ралкочыкойпы	
миӈкри вай	
ытлыгыӄэй тымӈэтваркын	
гыпиничульу нынтомгынпыначгыӄай въильымиглитыльын	
ӄоныры ынкэмир ӈэвъэн этлы эвинрэткэ пэнин тылвамынан ныгпиничуӄин	
вэнинниным чымӈачгын ымы орвоор вэниннин	
кылгэнниным йылгавэтываӄ ӈавысӄатыйӈын орвыткынык эноманнэн	
ынкъам кылгэтыплыткук вэлёйпы рывэтгаваннэн катам рытрэлыӈӈок	
ивнин ынӈот иквъи тагам	
гынан эвыр миӈкри чимгъун рэтэгъеӈгъэ ынкыри ӄэквэтги	
ръэнутым ытлён рытрилнин	
ӄээӄын эвлыгэлеӈӈогъэ вэнчымӈачгыным миӈкри	
ӄынвэрым ивлымэтэквъи авэтынаӄ эквэтгъи	
мэрынрэ чейвыгъи тылейӄэтэ итгъи ӄынвэр эвыр ӈан иʼрэмъетгъи	
ръэнут ытлён пэнин ильуткульын ӈанӄэн аʼачек аӈаӈъаачекӄай ынпычьынтыёйӈа пэнин таӈочьё	
иквъи ынӈот — гымнин ӈэвъэнлыӄыл вайвай тылеркын	
пэнин таӈочьё ынпычьынтыёйӈа	
гагаймавлен гэӄитпэвлин очыткольын	
ръэнутым ытлён пэнин тылельын чымӈачгын амвэтгырыӈ таӈамвэтгырыӈ ынкэгйит майӈыӄоленотайпы гыноннотайпы	
иквъи ынӈот — гук	
гымнин ӈэвъэнлыӄыл эймэвыркын	
миӈкриым митгъэк	
тычемгъотымӈэвыркын	
ӄынвэр эвыр вэнивыргыргын наачомтагнатыӈӈогъан	
ӄынвэр пыкиргъи	
ръэнутым ечьамэттомгэты иквъи китъам рай	
ӄыгитэсӄиквыткы	
ратанӈавӈэн	
ӈотыӈ ръэнут пыкиргьи	
аʼмыным ытлён эмйымгымгэ лыгэн ныгитэӄин панаальывытрычгын	
ръэнут ӈот	
ривлыгилиркынин чымӈачга	
ръэнутым ытлён очытконтыёйӈа пэнрынэн ӄынвэр рырыткунин	
пэнин ильуткульын вай аʼачек	
ръэнутым ратвынэн ыныкӄач рытрилнин	
ӄонырым эвыр очытконтыёйӈын ивнин гымыкӄач ӄытрилгын	
иквъи ынӈот ивнин аʼмыным мэквэтгьэк	
ытлён вай танӈааркын ывэггыргын мылӄыриргъэн эʼмитлён	
чеӈэт ытлён тиквъэк ытлён гымнин вай ӈэвъэнлыӄыл ывэггыргыным мылӄыритчыӄиквъэн	
гынаным ӄынъётвагын торэлёльатыӈӈок ӄинэӄэплюги тынотлыркынэгыт	
эквэтгьи ильуткугьи анӈатгъэ	
ӄэглынангэт этъо ӄээӄын мынгытлыӈын рилюнин	
лыгэным ӄэплюнин ынтыёйӈа анӈатьаачек тагам ӄынватгэ	
вэнъом гынан	
ягтачгыргын ӄырэтгын	
левыт рилюнин аʼачека пыкиргьи ӄэлюӄым чыкээквъи	
гу	
панэнам вай ӈэвъэнлыӄыл нарычгытваӄэн	
нэмэ ӈан эквэтгъи гынмылкинэк оʼраӈ вагъэ	
ӄынвэр эвыр пэнээльын ӄутгьи	
иквъи ынӈот йъарат томаквъак	
нэмэ ӄэплюнин ынпычьынтыёйӈа аʼачекӄай	
йылӄэтгьэт эвыр эргатык пэтле кмиӈэтгъи	
нымтакачгыт пэтле мэӈӄо гаалёмръоленат	
китъам ӈавъанрагтатыльэн ӈэвъэн мынльусӄиквъэн	
ръэнутым ытлён ӈутку пыкэтчагьэ гамганымтакачгын ымыльо чымче вальын	
китъам ӈэвъэн мынльугъэн гынин вайынрэ нъурэквъэн	
иквъи ыʼвэӄуч аммынгытлыӈын ӄынъурэвэтгын амкагынмылгын	
эмкэгынмэ ныӈойӈынэлёръоӄэнат ныкэгытрэръуӄинэт ӈойӈынэлёнвэпы	
ръэнутым эргатык иквъи ыʼваӄочеты аʼмыным мынъалярантомык	
гымнин ӈэлвыл манаӈатыркын мынъёпатгьан	
ивлыгилильын чымӈачгын нэмэ нэймитгъэн	
авэтываӄ ӄонӄаа накылгатыӈӈогьан наӄам нымкыргэри тэнмавыльыт ӈыраргарэ рыпэт	
очытконтыёйӈын гъываӄочема ӄутгьи	
вакъогьат ӈэлӄиквъэт ӈыранӄытчеӈа	
эльоткоаʼачек иквъи тагам ӄилкымъетгытык	
ӄээӄынуӄэй лыгэн вагъат лылепгъэт эвын ярак гэпкирлинэт	
нымтомгынпыначгыӄая льунинэт гук нивӄин гынин ӈотыӈ ӈээкык гэетлин гъываӄочема	
этлы аалёмка итыркын пэнин эʼмпытвальын ытлыгыӄэй	
мэӈӄо ныетгъэн чеӈэт въильын	
миӈкри вай йъарат мэрэяаркын	
ӄынвэр эмъыму гэлилин рыпэт ныравӄэргатӄэн	
ӄынвэр ынтуулпыр ӄытгьи вынэ вай ӄэйгыпэ гэенмури	
этлы алымалявка	
ӄынвэрым ӈээкык ӄытгъи эвын кмиӈыльын	
вытку ынкы лымаляквъэ чевтысӄутгъи коргаквъэ	
аʼмыным ытлён евъагыргын гитэк	
гэӄупӄынтэтлинэт гэӈэвъэнэ	
миӈкри вай ампыннытвак тылваӄамэтвака	
тъэче вагъат	
аʼмыным ӈэвъэн ыʼваӄочеты иквъи аʼтав ӈэлвыл ӄыпэнрыгын ӄылӄыритчыӄиквын	
митьэлыги эвынъысӄэкут авынваӈӄачтэ ӈирэӄ левмилеӈыт ынӄэнат рэвытрэнӈытым	
ынкъам ӄутти ыʼлӄэльыт элгаттэ увлылельыт лыгэн нэмыӄэй левмилеӈыт	
ынӄэн ӄол мэйӈъылӄэльын ынанмайӈычымӈы ӄорэным очоч ынӄэнат ынӈэ апэляка	
ръэнутым аʼачекычгын эквэтгъи ӈоонкы тынекым вэтчагъэ эʼгӄолягъэ	
аʼмыным ытлён кэчьэгинив пыкиргъэт янракачьагэнэв ымыньо	
гы	
ӄынумэкэквыткы ӈэлвыл	
ӄэглынангэт ӈавылчыӈын нэныпкирэтгъэн	
ынанмайӈычымӈы ыʼттъыёл ӄаак ининигъи	
миӈкри нутэтэ вальын ӈалвылчыӈын нымкыӄэначгын	
ынӄэнат рэльугнинэт эвынъысӄэкут эвырэлгаръылӄэльыт	
ымытвата ымльота рыннинэт	
ръэнутым гэмгуттуут нинэӄэплюӄин эвыр оʼравэтльо нылӄугръуӄин чымӄык агыткаӄаткыльэн чымӄык амынгыӄаткыльэн чымӄык ӄунлылельын	
наӄам нэнъыӄэначгыт ымыльо леӈытаӄым ӄаагтатыльыт	
ырык нотагты муулӄытгъэт	
ярак ӈалвыльычгын нэныпкирэтгъэн	
ӈутку нэнвыргыргэквъэн	
ынӈатал нымытваӈӈогъат	
лымынкы	
ръэнутым ӄынур нэнатчыӈатгъан леӈытаӄым нэтульэтгъэн нъомрынатчыӈатгьаным лымынкы ынръам айылго нэлгыгъэн чеэкэй улювкы лымӈэ рэлӄутгъэ юрэӄ	
ынӄэным ынӄэн ӈыронӈэнӄагльан рулӈинӄэглъэн	
ӄун ӄэйвэ ынпычьыӈинӄэй оʼптыӈэнӄай	
аʼтавым ӄаайпы ыʼлё галяйвыӈӈолен	
эвырым ынӄэн тымъён ытленъюӄэй таӈкынмалвальыӄагтэ гатлювъёӄая	
мэйӈыльыӄэгти таӈкынмал	
аʼмын ытлён ынӄэн нымнымин ӄол винрэтгъи тэгинӈэтык этыӄун йичьэмиттумгын ръэнут ӄэйвэ вынэ гэйичьэмэ тэгинӈэтгъэт	
ръэнутым ытлён ынӄэн яральыт аʼтчаркыт	
аʼтчак лывавыӈӈогъат эʼми оʼравэтльан	
ӄынвэр эвыр вэлюгъэт	
ыʼттъыйӈыным ынӄэн нэвилюлгэтгъэн энарэльо эвын ипэм ынӄэным ытлён нэнатвагъан	
энатватъыттъыйӈын ӈаргынэнагты йыньёлӄыл таароӈкы	
ытлён вай налӄырэрыӈӈогьат ынӄэн тымъё тымӈэвыльо нылгыӄин	
эвын ипэм ытлён маччечавыӈӈогъат эвыӈӈогъат ынӈот тынӄынаранмыӈын	
эʼми ӈот ытлён	
ынӄэн ытлён ыʼттьыйӈын ынӈин нэнтыгъэн	
ръэнутым ытлён ыʼттьыйӈа лымынкы улювльуювнин	
аʼмын вайым гаеӄален	
эйгиръювынин лымынкы льуювнин чеӈэт нымкыӄин	
миӈкри ыʼнынтыгьэн	
амъянра гэтчивлин амманаӈ	
вэчеты гэтчынин рырагратык	
ынкы вайм опопы	
вэлерым никвъэт вэлерым мытъымльугъэн	
яратым лымӈэ пагчеӈгыргын мэйӈылыӈыр амӄынъычо эквыргын вальын миӈкри ӄытгьи эʼмитлён	
оʼравэтльан тымӈэквъэ	
эвыным нычичэвӄинэт нитӄинэт ынӈотым нанмыгъан	
унтымэквъэт иквъэт нъыттъымльугъэн эвыӈан ганмылен	
ръэнутым нымтомгычгын ынӄэн пэнин тармачьыӈӄаанматыльын ынык пэлгэты	
гы	
ӈавъанчыӈыным вай ытлён ӈэнӄаеты пэнин орайылӄыньэты уткучитыльын	
нивӄин этыӄун нанмыгъан	
мэчичьу урэйылӄэтыркынитык	
гэтэӈэйвулетлинэт	
въэйӄэгти нылӄэгнэвӄинэт	
кэтэм эвын нынпыткэвӄинэт	
унӄэным нэлӄыриркын — эʼмитлён тэгинӈыльын	
ръэнутым ытлён	
нымъеквэ	
ӈэнри нэлӄыриркын мэйӈымыгнымык пытляӄым ытлён ӈыркэквъэт ӄынур	
ръэриӈыткутэ пынлёткота нымъеквэ ӄынвэр эвыр нэнкэтэмэвыркын пыӈыл	
ръэнутым пынчоткота эвыӈӈогъат вынэ вай аӈӄальырамкэты гарантолен гамытӄырэлен	
яральытым вай ӄынур тылянвыгъет аʼтчаӈӈогъат	
эты ӈан эмувикыт эты гаярама амӄынъылё ныягнагэчеӄэнат наӄам эвын ныпэлӄынтэтгьэт нырагтыӄэнат	
аръаля кытчайва этлы гэкэӈэ иткэ	
пэнин рырэляӄатвоочгываты ӈатйыръыйӈыт пэнин рытъёт	
ӄынвэр ӄолетъылё ӈэнку вытрэтгъи гэкэӈыльын эвырым ымыӈ муульын ӈэнку вытрэтгъи яалыӈӄач	
нылеӄин муульын	
ръэнутым лиӈыльыт эвыӈӈогъат энмэнӄун ӈотынӄэн	
ынкы аʼтчаӈӈогъат тылеркыным вай тагэнӈыльычгын катам ырыкагты	
ръэнутым эймэквъэт ӈутку тэӈчымче нъэлгъэт	
эвыр ӈан чичеквъэт миӈкри вай гэрлинэт	
лыгэн чичеквъи нывилгъи	
ӄонырым эвыр иквъэт ытлён вай мыйъогыт	
гук	
элымӈэ	
гук	
ивкэ ралӄаӈынвык	
виин нырвэӈэтӄин мургин вай йыӄӄэй ярак гэнчегитэтлин	
гынонпонтасӄык нэнпыткэквъэн	
йыӄӄэй эйвулеткылинэт ырыткук	
гэтэӈвъентылин	
ӄутысӄичетгъи тыгаръэлягъэ кытгынтатгъэ	
ынръам ӄутиинэ кытгынтатыльын ӈэнри ӄэгнэвлин	
рыратӄаптэк иннин	
пирӄыгьи ӈэнку накытгынтыпэнрыгъан	
панэнам нэюльэтгъи льогты лылепкы	
ръысӄычгэ левты наркыплыгъан найванчемаквъан	
ръэнутым вай ӄонырым муульыт эймэвыркыт	
виин пэлягты иквъэт ӄулимичым вай гэнъэтлинэт гэймэвлинэт вако	
мургин ылвылю мытпэляркын	
тэтъын ӈан кычавчьатгъат ярагты	
лыгэн вай раёвынво лыгнин ӈавъанчыӈа ыʼвэӄуч	
ытръэч пууръыткугъэт ӄынур ынӄэн	
рагтыгъатым тэгинӈыльыт	
ынӄэн етгъэт вай ӈанӄо гынуннутэкым вай ипэ нытваӄэнат	
ыʼръынивӄинэт нымъеквэгты тылеӈит мынӈыркэвыркын	
ӄытлыги тэгинӈысӄивыльыт	
эʼквыргам лыгэн чечатльаӈэты нымӈылёӄэн тагэнӈыпьычгын винвэ тымысӄэвъё минкы варкын	
эʼмитлён	
ачвачьэты нивӄинэт мынӈыркэвыркын	
ръылеӈӈогъатым ӈанӄоры	
эвыр ыʼлетгъи тэтъын ӈан муулӄытгъэт	
чаагты ӈанӄоры рымагтэпы гыноннотайпы	
эʼквыргам эвыр элетэ найъонат	
ӈуткум вай элеӈитгьэт миӈкы вайам рочыӈкы ӈутин экулымэк гивигьэт ынкы	
нэмэ яврэнръогъэ айгысӄэты иʼргъэт	
эʼквыргам эвын мыӈкы нымтэгын эндэгыркэнӄач нывилгъэт	
йыӄӄэйым гивэ анымкэляӈэты ныгалянат танӈынотагты	
нымтэгнык ынкы нывилгъэт	
аʼтав ыргынан йыӄӄэй ыргин тагэнӈывагыргын тайкыё	
аʼтав ыргынан чиниткин нутэнут гапэлялен	
ӄынвэр эвын нытайыӈӄэн пытӄытагэнӈытык	
лыгэн пууръыткугъэт	
ӄэйвэ ӈэнку нытванатым ӄырым ръэнут нэнъыльугъэн чеӈэт пууръыткульыт	
чымӄыкым энмэч ӄэйвэ чеэкэй нытваӄэнат энмэч ныннъалекатӄэнат ныӈэвтумгэтӄинэт нырэӄӄинэт чеӈэт ръалё нынъэлӄинэт миӈкри чимгъун ныплыткуӄинэт	
миӈкри эмэлкэ майӈываӈэгыргын ныплыткуӄин	
миӈкри вай чымӄык ӄынур нылпууръыткуӄин нъэӄэлиӈэтӄин ӄэлюӄым миӈкри тэгинӈыльын чечатльанвычгыным ымыльо	
ӄутиинэм кэтэм тэгинӈыльын этлы энанмыкыльэн	
элвэльин нэнанмыӄэн эвыт лымӈэ экык кэтэм чымчекин йичьэмиттумгын ръэнут	
рыглётавэмэнӈата нинэнтыӄин	
нивӄиным — эʼптэ ӄыглёгэ ӄытэвиминӈыги	
ӄэйвэм ытлён тоттагэнӈатыльыйӈын мэйӈылыӈыр нъэӄэлиӈэтӄин	
эвам ынӈин нылпууръыткуӄин нымэлевӄин эʼӄэлиӈэтык ныпааӄэн	
ынӄэн ытръэттэгын	
ӄуным ытлён ӄонпы айгысӄыӈӄат нъэлгъэт	
тэнанытгэванӈа ынӈот ӄулитгивиткук	
мынгытча гивигьэт ӈунку	
ынанӈэнчьан йичьэмиттумгын этъым ӈанӄокэнайпы этъым вай гуйвэллин	
пэляк ынкы ылвылю лейвыгъи	
нымнымык ныгаляӄэн мыкнымык	
ӄытлыгиым ытлён амгыевкы ыннаннымэты рымагтынымэты нылеӄин	
ӄытлыгиым ӈан амойвачгыргылвачгын	
пэнин ӈитльэтыльын ынӄэным ӈанӄэн гыюлетрэмкэ ганывъёльавлен ӈанӄэн ынӄоры	
ръэнутым пыкиргъи ръэлетгъи ӈэлвыльык	
йыӄӄэй эйгулеткыльин ырыткук	
леӈытаӄым пууръыткульылӄыл ытленъюӄэй ӈыроӄавӄай	
йыӄӄэйым эйгулеткыльин ырыткук	
майӈъаткэвма ӄэгнэвнин ойвачвагырга	
ӄачачгынъегнэн	
ынкъам эквэтгъи ӄэлюӄым ылвачгын	
наӄам нымачылвавӄэн наӄам ытлён ӈоонкы гэвытрэтэ	
эргаръогъэ панэна вытрэтыльын ынкы ӄынур мальатчальын	
эты ӈан ыʼттъэ айъока гъаттъыма наӄам	
ръэнутым вай	
чавчыварамкычгын йыӄӄэй уйӈэ ыʼттъыкэ	
гъыттъылин мыкъыттъыльын	
ойвачгыргын нэрмэӄин чимгъун ӈунри гэнлилин йъэлыги эмувикитэ йъонэн	
этлы ӈан гэкэӈэ эвыт лымӈэ иткэ	
ӄуным ӈан кыеӈ эвыр имимык	
наӄам гаӄэтыӄаатленат мимылти наӄам тылвъылкэ	
ынкъам гэкэӈэ этъым люӈиткэ гитлин	
вэлерым аʼмын ыннэн ыʼттъыӄэй 	
люӈынлейвэ гэнтылин	
ытръэч лыгирӄэй гэнлейвылин	
ръэнутым гынтэквъи чеӈэт ылвачгын льунин	
ӄэлюӄым кылельэннин	
чеӈэт эвыр ойвачгыргылвачгын майӈыгытгылӄатгъэ тинылӄэтгъи этлы ӈан нотасӄыеквэ эгынтэвкы йъэлыги ӈан тинылӄэтгъи	
ръэнутым ӈанӄэн гытгырочгын этлы эвытрэткэ ынӈин вальын майӈыгытгын	
пэӄэтатгьэ ойӈысӄытатгьэ итъунтэтгьи тинлыӄык иʼннымлегъи киквъи ынӈин	
рыпэт ӈирэче тиквъэк ытлён киквъи	
ӈирэӄэвкинэк кивкинэк нымнымэты ӈэвъэн ӄытгъи леӈытаӄым энанпынляквъэ йъэлыги ӈан тинылӄэтгъи	
ръэнутым ӈанӄэн гытгырочгын этлы эвытрэткэ ынӈин вальын майӈыгытгын	
пэӄэтатгьэ ойӈысӄытатгьэ итъунтэтгьи тинлыӄык иʼннымлегъи киквъи ынӈин	
рыпэт ӈирэче тиквъэк ытлён киквъи	
ӈирэӄэвкинэк кивкинэк нымнымэты ӈэвъэн ӄытгъи леӈытаӄым энанпынляквъэ ыʼвэӄуч гымнин эʼмитлён	
нымнымыт иквъэт эʼми	
гэръэлин	
атӄалвайӈыным йъонэн	
гук	
элымӈэ	
тагам	
мынылӄыритчыӄиквъэн	
эʼмитлён	
тагам	
мэӈкалӄаӈынвыгъэт мынлеркын	
эквэтгъэт ӈирэргэри	
ыннэным ӄлявыл нымнымин яалятгъэ	
амманаӈ нъэлгъэт ӈэнку айвэкэнак атӄыйӈык ылвайӈык вытратылӄаӈынвык	
ӈэвъэным ытлён нотасӄэпы энарэрыӈӈогъэ	
ӄолым тэныткынэты ӄонырым ӈэнку ӈоонкы ръэнут ӈан нуувэтӄин этыӄун тинтин ръэнут	
ынӄэн йъонэн рэймэвыркын	
люур ӈотыӈ рэймэвыркыным вай чымчэӄэй рыкатамавыӈӈонэн алкылыӈӈонэн	
эвын ынкы энмэч таӈапаӄатлыӈ	
льулӄыл тинтинык гинэнчыӄэтлин	
лынавнэн тумгытум	
эвыр етгъи	
эвын ынкы тумгэпил	
нэйӈэгъэн ярагты	
ӄэтэвӄун ынӄэн ӈэвъэн гэкэӈыльын	
ырытти катам рынрэты мынгык эвын ынкы гэвъилин	
нанрагтатгъан	
ӄэтэвӄун ӄол йичьэмитгумгын нымтакачго нытваӄэн	
нагтыгъан	
катам нэнмигчирэквъэн	
ойвачгырга этъым гыёлятварата ӈанкойпы вэлвавылӄэва нуйвэлгъэн	
ылвайӈын этъым нанывъёляквъан катам кытур	
ӄуннымэым нытваӄэн чавчыв ӈэранрата ӄонырым гэнымтумгэ	
йъарат гэйилыӈэвлиным нымтумгын	
амонайгыным нынны	
аʼмыным ынӄэн мэйӈэрмэчьын амонайгын	
ынкъам ныӄытлиӄин ӄаайпы лейвык	
ынкъам этлы эначгэӄаанмыкыльэн	
ӄэлюӄым гэчимгъулин эрмэчьын гивлин лыгэн раӄылкылчыӈын	
иӈӄун чамъам рэӄын ривӈынин аʼӄараӄынэвкы вальын	
ӈавъанчыӈыным эвыӈӈогъэ мытӄупӄэтыркын чавчываночыӈкы	
мэвын гивэ тынмыгъан мырвэ мытитыркын	
читэвын авалёмкыльэн ыʼваӄочейӈын торынвэтгаватык	
амӄынъычо рывэтгавага гивэ ӈавъанчыӈын апылмаркэгыргын	
ръэнутым ӄынвэр эвыр лымаляквъэ	
ръэнутым ӄаагты ӄытыльын кыленин	
ӄорак кынмал ваӈӈогъат	
ӈэгны ӈоонкы варкын	
нымтомгычгын иквъи китам	
ӈаан ӈэгны мынгитэсӄиквъэн мынрэӈгилимык нэкэм эвын мынъёпылӄэвмык	
аʼмыным нырэӄыным	
аʼмыным нырэӄыным	
ынӄэн леӈытаӄым эрмэчьын иквъи	
лыгэн ӈэнку кувлылӄытгьэт ӈэйык пыкиргъэт	
гэмэпирэлиным пэниным яачы лейвыльын нымтомгычгын	
лыгэным ръэнут кувлылӄытгьэт яалейпы пиринин	
гынмылым валячгын атчэты миӈкы гэнтылин	
пирининым ӄачакэна мынга нанӄын ымычвэта рыннин	
рытрилниным тыгаръэлягьэ кытгынтатгъэ пэӄэтатгьэ ӄэлюӄым ымычвэта	
ванэван этлы энрэӄэвкэ лыгэн пэлянэн	
рагтыгьэ томгайӈын ярак пыкиргъи киквъэт ынӈин	
ынӄэн вулӄытвик рагтыгъэ	
ыʼваӄочейӈын ӈавъанэтыым турыпкирэ этлы авэтгавка	
кыеквъэт эргатык	
тагам	
гымнин итык гынник тыплыткугьэн гынинэт ынръам рырэӄэвыркынэт	
ӈавъанчыӈын иквъи гук	
элымӈэ	
аʼмын гынан аръаля ымыльо	
гук	
уʼрэгынин вэтгав	
гэплыгынникэ мынытвамык	
ӈавъанчыӈын итчывъеӈъэлгьи эгэй	
тагамым	
нырэӄыным	
валяйӈын рытъэннин тэӈымнэнин пучьэчыку йъонэн	
чейвыгьи энаагты	
эвын нымилгэтӄин ӈэнку йъонэн	
ръэнутым тынпынэн	
пэнин милгэтыньын ӈэвысӄэт	
миӈкри эӈэӈӈэвысӄэт ӄэтвынӈэвысӄэт ынан чинит	
пэнин милгэтыльын	
ытлянъёӄагчыӈын валёмгьэ ӄалгэкэтльаӈэнӄагчыӈын	
тэтъын ӈан кынмайпы ӈытогъэ	
эвыӈан пъояачейпы ӈэнку ӈытогъэ гынтэквъи тымӈэнотагты	
ӄутиинъэм выргыргэтыльын валёмнэн	
тымык лывавыркынэн ӄолым вай ӄынвэр пэчасӄэвнэн	
ӄуным вай янотым гыткарытрыттэ чывиткунинэт мынгыкэным ымыӈ чывиткунинэт	
пэнрынэным ынӈатал ӈэнӄагчыӈын	
эвын гэйӄунтэтлин	
мэткиит йъонэн (êûåëãîíýí)	
утьым ымыльо ръэнут чывиткунин оргырэл	
ръэнутым ытлён увэлӄычгын тэйкынин эмутъымин оргырэлен гаёмроттыма	
ынкы рытрилнинэтым ынӄэн	
туръюӈэтык пэнъёлгычгын кэнрэтгъэт ынкы	
ӈылгылчыӈыным аны	
ӄоныры тэнтымгык гырголягты кытьэӄопыӈ нылӄытӄин	
читэвын ыʼттъыльыт алваӈӄач нытаӄэнат вэлеквойгойпы рагтыльыт	
ӈылгылльогъатым ынӄэн ӈэнри пъултыгъэт	
пыкиргъэт ӈутку	
ръэнутым вай миӈкри вай панэна пэнъёлгычгын варкын	
лыгэным эвыр ралӄаӈын вай варкын ынӈот аʼм	
гэчеӈыттэтлин амонайӈын тумгытум	
читым ытлён тульэтгъэт ӄэлюӄым вай рэӄын риквъэ чеӈэт нэльунэт	
аʼмыным вай ынӈин гитигым	
гык	
аʼмыным эʼптэ тури мынмытык	
ӄэлюӄым вай йыӄӄэй авэтгавка ринӈытык	
го	
вынэ ӄырым	
ӄынур майӈармагты лявтытаӄаӈӈогьат энмэч ӄытатаӄъаӈыткогэ	
гы	
итыкым ӈан ынӈин авнавэтгавка	
гыто нъинэлгытык нъэнарагтантык	
аʼмыным ӄэлюӄым тумгэйӈыт	
мури нэмыӄэй ынӈин мынинмык	
гытым тиквъэк нэмыӄэй нъывэтгаквъан	
наӄам таӈгэлеквыргыт	
энмэчым киквъэт ынкъам ынкы	
ръэнутым амгээнвэтгаквыргын ныяаӄэн	
эргатыкым татаӄъагнэнат	
этчылвавытвагыргын орвыт ритчэвнинэт	
вэнлыги пыкиргъэт ӈэнку атарго нъэлгьэт вэтгавкы	
ръэнутым чычеткинэгинивэ яврэнак найъогъан нанмыгьан	
амонайӈынэн ӈэвъэн энмэч тыльугъэн гынаным экык льугъэн	
энмэчым нынны гымнан лыги тӈэчейвыӈэ	
аʼӄагэвэӈэтчыӈын ынӄэн ӄуным ытлён	
еп торалятвэты пыӈыл мытвалёмгъан ӈанӄэн нымтагнынӄаткэн айгысӄырамкэпы мытвалёмыӈӈогъан	
нивӄинэтым ытлён — нывъиткуӄинэт нъэӄэӈытгыӄин	
чымӄык нымэлеквъи	
эвыр аръаля чымӄык тымэты нинэнтэгъеӈэвӄин ӈирэче ӈыроча ныткивӄин наӄам авнаӄамэтвака ытръэч мимыл йъарат мимыл ӄырым нытымӈэтвагъан йъарат мимыл нинэнуӄин амӄынъычо	
ытлён вай ынӈин вальын аʼргыргычгын гэетлин	
ръэнутым вай мургинэт энаальыт въэткоӈӈогьат	
гытгаръогьэым вай	
мури еп мыттымӈэтваркын	
ӈалгылыяалральыт ыʼттъыёлральыт кэтэм вытгыры мури вальыморэ	
ӄуульэтръуркыным вай еп мури таӈэчвэрагыргын мургин яраӈы	
торгытгаръокым вай аʼргыргычгын пыкиргъи	
ӈыръа йъилгыт яанэнат ӈутку ыннэнилюкэ аʼргыргычгын мыкныммури чеӈэт	
ытлён вай ӄуульэтръуркын мургин яраӈы еп ынкыри	
ынкъам вай трэтылягъак	
гырголяйпы ӄынур йъычгын нылеӄин вусӄууч	
оʼптыма ӈан йъылиӈын тыляймавыӈ итыркын	
рэтыляма ӈэнку нинэгитэйгым	
ӈутку эймэвыркын	
ӈутку гымыкӄач рыпэт высӄумчыку нъэлгъи овъалыоʼравэтльагэнэв	
овъалырамкычгын гавэръыма тэӈувъэлегинив	
алымы таӈъылё тиркытир эвытрыкэ гэнъэтлин	
тымӈылёнат чымче вальыт	
иквъэт — гыныкагты мыннуткусӄивмык	
там	
янот мывинрэттык	
йъэнкэкин вай орвытъолӄай тыпиригъэн — леӈытаӄым вай рэтыкэн тытвыркын	
ытлён вай тыпиригъэн орвытъолӄай тэквэтгъэк	
тыгырголятгъак тыпгатгьак тыриӈэгъэк тръэгъэк	
гырголяйпы тыляйвыӈӈогъак ярамкыт рыновыргыкыпчева тыйыркыӈӈонат эвыр нэнанпэӄэтавэгым ярат	
ӄытлыги ӄун гымык тумгин ӈинӄэйин — мыгӈинӄэгльигым — эвыр ӈэвъэнин увиритти ӄытлыги гымнан чинит тынмытконат тыркыпчевынат	
ынкатовэкэн гымнин тумгыт аʼргырга льунинэт пыкиннинэт рэтылятовэкэн	
ынкъам нивигым — гымнан чинит увиритти тынмытконат	
гэгитэмури гагаляленым аʼргыргычгын ӈутинэкулымэк рочгэты	
эвырым вай танӈыйыръын нэмыӄэй	
тачавчываӈа гитлин нэмыӄэй аръаля чымӄык ярат уйӈэ	
пыӈыл валёма ӈотэнаколымарочгырамкын тэмурыӈӈэ гатвален гэтьэттывилин нэмыӄэй нымнымычгын	
ги	
тумгытум гымнин ӄлявыл ельоотомгын тынӄынкыри гатвален таӈэчвэрагыргын	
ӄутти ратвагты ныпэляӄэнат энаальа миӈкри чымчекинэтэ ӄырым ынӈин ыʼнпэлягъан	
эчвэра ынӈин ратвагты ныпэляӄэн авынъяггалма — ӄэлюӄым нывъиӄинэт	
лымӈэ ыннэнъют ярачыко ынӈин ныпэляӄэнат лымӈэ ӈирэют	
тылевъитэ нитӄинэт этьым аʼм	
ӄэлюӄым эвыт чечатлянвыт тэӈвъик ӈутку нынэляӄэнат	
амачвачьыян ытръэттэгын ынӈин ныпэляӄэнат эвыр ӄынур этумыкэ нъэлльэт — яратым ӄулиникэк ӄутти пэлярат ӈыроча нытгивиӄинэт панэна вэтчагты ӈыраӄавкэнак ныпэӄэтатӄэнат чеӈэт ныпэтатӄэнат рэтэмытым ынанкэн ныпэтатӄэнат тэнмилгыт ёаʼ нинэнчыпъэткувӄинэт ныничвытэтӄиным нывилетӄин ръэнут	
ӄулиникэк ымыӈ тэврит ӄынвэр ныпэӄагтатӄэнат	
ӄол нымным амче тэӈынкыри нытваӄэн чеӈэтым малгаляльын аʼргыргын	
амче ынӄэн мыкӈээккыльын	
ынкъам ынтоолпырачгын нымнымычгык чавчывачгын арэнуӄат нынны	
ытлёным нэмыӄэй гэвъиткулин	
ӈэвъэн гэегтэтлин амынан ӄол энаальыӈэнӄай амчен ынӄэн леӈытаӄ ытлювъёӄай рулӈинӄэй	
ӄынвэрым ытлён амчен ӈааккачгын нымнымэты ыʼттъылетгьи ӈэлвыл рычаатвавнэн гэкэӈэ этлы иткэ этъым эмъэӄэлиӈэ камчечы гэнъэтлин	
йъэлыги ыʼттъыльэтгьэт нымнымык пыкиргъэт гэрулӈинӄэе ӈирэргэри гымык йъэлгытомгык элыгыӄына въиритылекы	
нэмыӄэй тынвыӈирэргэри элыгыӄынтэ гатлювъёкая нэмыӄэй	
ынкы ваӈӈогъат	
амчен ӈааккайӈын камчечынъатльайӈын ӈэлвыл пэчасӄэвнэн панэна ӈот игыт вачгааркын	
ръэнутым ӄынвэр эвыр ытлыгынин эргыпатьян чымче ытлыгэты ӄытгъи гымык йъэлгытомга ӄаата рыльэтэннин	
ынӈатал рыпкирэннин ярак эргатэты апылмаркэтыӈӈогъэ амчечгын ынтоолпырагты миӈкыри ынӄэн рачыко уʼвэӄуч пэлянэн ӈэвъэнэ	
пэгчиӈу лыӈыӈӈонэн матальа — ӄаӄа тытэӈэт ӈан райъоӈыӈӈонэн рачыко вальын	
эвыӈӈогъэ — вэлер мыгитэсӄиквъэн ынтоолпырачгын	
эвыӈӈогъэ алымы аʼӄавъэӈ вальын эӈэӈыльын	
ӈээкык ачыгнэн ӄонырым оʼптыргарэ мытлыӈыргарэ ынтуулпырэт ӄутти	
ытлён вай найъогьан лыгэн эвын гапойга итгъи	
ытлён ӈэнри томгайӈыт чейвыгъэт ярагты пойгын рынрынин амчена ӄынур майӈыгыннэкэты	
ӄэлюӄым ынӄэн рыныманнэн лыгэн акватыӈок ӈавъанчыӈа тытыл	
амчейӈына ынӄэн ампойга рыраӈӈонэн тытыл	
ынкэтэ тагъат ӈэнри этлы нымэльэв атытлёпка тылян	
ампойга тэйкыркынин рырайвыркынэн нэмэ чьовыргын пойга ёрокэн рыранэн этлы мынга эпирикэ ампойга тылян нинэтэйкыӄин	
ӈэнку ынтоолпырачгын гитэнин эвыӈан ӄэйгипэ гэвъийгыт	
вэлерым тыльугыт	
миӈкыри мынтыгыт	
йыӄӄэй нотагты мынльэтэтгыт	
нэмыӄэй ӈутку танъярачыко тэнмаквъэ	
вэлерым тыльугыт	
тагам тэквэтыркын	
ытлён ӈан рагтыгъат	
аʼргыргычгын гагалялен эчвэрагыргын рэмкын гатваӈӈолен	
эвырым ытри нэмыӄэй таӈэчвэрагыргын гатваленат	
тытэӈэт ӈан	
ӄынур ынанчинит тэйкынин аʼргыргын амчена	
ӄун ӈирэӄ ынтоолпырачгыт въигъэт	
таӈынан чинит кэлы ӄынур льунин — лымӈъэм эвын тумгинэт оʼравэтльат вата итыльыт ынӄэнат лыгэн въигъэт	
ынин чиниткин лиглиӄӄэгти ынкыри вагъат	
чеӈэт въильын ынтоолпырачгын эгитэсӄивкэ нъынтынин таӈэчвэрагыргын нъытвагъан	
ӄоныръым эӈэӈыльын амчейӈын этъымым гэйгулетлин рэӄык ынык кэльэтэ гынрыру нылгыӄинэт ынин чиниткин лиглиӄӄэгти	
ынкъам ытлён ынӈин гатвален	
ӈэлвыл мыгӈэлвыл йъарат ӄоныръым йъарат нутгигым мэӈин ӈъочьын ӄлявыл тымӈалголяӄ ӄаарамкын алвавараткэн мэӈин эвыр ванляльын ымыльо нэналпынрэгым	
ӄоныръым чама кочырӄлявылегым	
ынӄэната ӈъочьэгым гэнъэлигым гаӈъотвэйгым ынӄэната ӄонпы	
гымнин пэнинӈэв гэвъилин янръалявылё тынъэлгъэк лымӈэ тыӈэвынъюсӄиквъэк чавчывак пэнэлӄутынэ ытлыгык	
чавчывачгын ынӄэн	
наӄам пэнэлӄут ӄаайпы лейвык нъэнӄэӄин ныӄытлиӄин	
тылвамгымнан нинэгынритигым тылвамгымнан	
тораймэтъётьам турӈэвъэнэ ӄлявылӈэнӄагтэ ӈыраӄ йытонэнат	
яачекэным йыток яврэнак ытля въигъи	
ныппылюӄинэӄэй ытръэч гаӈэранрынныма нэнэнэӄэй ытльата пэлянэн йъаратым эвыр яйвачгыргын ынӄэн нананаӄагчыӈын миӈкри вай гымнаным итыкым ратвак нэналвавэгым	
этьопэл мэӈӄо чейвыткук нынъэлигым	
танӈыкым ӄынвэр тытваӈӈогъак миӈкри номӄэн яраӈы танӈэн ӄоныръым	
янръалявылегым микынэ иръын нытэйкынин уйӈэ	
эʼми омран ынкы тытваӈӈогъак	
читэвын аккагты тъытэгъеӈыркын эʼквыргъам мыгӈэвысӄэтыльын	
гымык эʼтки мыквэтгавыльытым	
ынӄэната эʼнӄу тылгыркынэт юрэӄ транӈэнайпыгъа	
гымык чимгъук эʼӄэлиӈу тылгынэт ымыльо	
ӄынвэрым вачелена качакык ӈутку поӄосӄык ӄонпы гымнин чимгьун тэгъеӈыркын миӈкыри ейвэчу инэлгыгъи	
ӄоныръым аӈӄак мэмылӈыттык купрэткук чама	
читэвын кынтагырга мэмылӄая нъэналпынрыгъан ӈирэӄ эвыр ӈыроӄ юрэӄ трэрэвилыткуӈыркын рамкэты	
ӄоныръым гымнин игыт иръылӄыл уйӈэ	
явяв	
ӄээӄын ӄулиникэк ӈотӄэн йъилгын рагалягъа ӄэйвэ трэлӄытгъэ вэлевгойгогты	
эвырым мытмэмылен гырон ынкатагнэты мэмылӈыттыгыргын транпааквъан	
ынӄоры ылвагты трэтэгъеӈгъэ	
юрэӄ кынтавагырга ринэйылгъэ вэлерым киткит чеӈэт гымнин ыннэкупрэн уйӈэ ынныӄаеты тралвавӈын	
наӄам амноталяйвыӄлявылегым ылванотагты тытэгьеӈыркын нэмэ галгалеглеӄӄай миӈкы нытваӈӈоӄэн юрэӄ тьыльунэт тъэр	
чама ӄэйвэ мэйӈынутэргын тэйкык	
миӈкри уйӈэ ынӄэн кытурым мыкылвэмкын тынмыгъан магны тэйкык эвыр ныппылюӄин нутэргыӄэй ӈэнку нэнаёйгым тэкичгын миӈкыри нывилетӄин амӄынъычо	
ынӄэната чама ылванотагты йъарат тытэгьен ʼыркын гымнин льэлеӈиткин	
эвырым яврэнак нотасӄычгын рэӄитыгъэ ръынетгъэ вытку ынкы трапаагъа ӈэргэрык	
гачыӈаймээткольатлен якотыльывэлыткъолявыл элыгыӄы	
тъэче гивигьи ачыӈ эвнэплыткукэ	
ӄынвэрым ытлён ранторкын трэннонтаркын	
ныӄитыӄиным ынкъам аалёмка нынъэлӄин ёк	
ръэнутым ӄытлыги гачмовагыргын гатагъяӈыӈӈолен	
аʼргырго рытчынин ёк лывавыӈӈонэн нэтэгъейӈын	
ӄынвэрым эвыр вэрэтвэтгавыӈӈогъэ ӈэвтумгыкым ниркэнэ ункуулынэ	
нымтакачго вай ытлянъёйӈын	
ӄоныръым эвын этынвата трэннонтагьэ	
миӈкри ӈинывмиӈыльын ӈэвъэн	
ръэнутым ытлён ынӄэн аʼргыргын льунин	
ӄоныръым эвын ытлыгын ымыӈ виритэ гитлин ынӄэн кылеркынин	
гук	
ытлыгын янот иаʼм этлы атвыка	
нэмэ эʼӄэпуӄыльын ӄыятлепы аʼляёк нылвавӄэн	
ӄытлыги выквын гатомгатлен ӄыетлычыку элгывыквын ръэнут наӄам нутгыӄин таӈковлёкы вальын	
нанывъечыко въиплыткук нэнчичьэтгъэн	
ръэнутым ытлён виритгъи	
ынпычьэккэтэ рытрылпыннэн	
читэвын въэвъентогьэ	
рытьэннин валы йытонэн тыгинрынин нэмэ эюгъи тэӈыткэеквъи лынавыӈӈонэн тымык	
ӄынвэр ынан чинит иквъи	
опопы ӄынэнывъэквытык	
ӄэглынангэт нанэлгынатгъан ынӄэната нанмыгъан	
плыткунэӈу нотаӈ рылык ӄыетлын нэгитэгъэн	
эвыӈан ягталма выква нъаляёӄэн чыгэе рэӄэ	
эвын выквылгын нэльугьэн	
ынкъам ынӄэн экык нэмыӄэй ынӈин итгъи яачы	
ынӄэным ӈэвтумгык вэрэтвэтгаквъэ	
эвырым валёмгьат чымӄык лымаляквъат	
торлымалявкы ытлянъёгты нэнльэтэтгьэн парааттэгчыко нэйӈэгъэн	
ӈэнку нэнчегитэтгьэн	
ӄэлюӄым ытленъютэ рырылпынэн нэмэ лывавнэн	
ӄэйвэ ӈэвэӄ ынан чинит нинивӄин — аны вай	
мэчӈунри ӄынтэгъеӈэвыркын валы	
вэнлыги нэналвавӄэн	
ӄынвэрым нэмыӄэй ытлыгын ӄынур вэтгав яанэн — опопы ӄинэнилгыпэтгытык	
ӄэглынангэт нэнилгыпэтгъэн	
ынӈатал нанмыгъан	
ръэнутым ытръэттэгын	
гымнин энаальын ӄайыворвыӄай нэмыӄэй виритгъи	
ныкоттапыткыӄэн нинэнпэлӄувӄинэт тумгыт	
гъэӄуткулинэт янот гэӈэвъэнэ ӄоныръым чикъэӄэккэльын	
ынӄэната ӄэмвэ вэрэтыӈӈогъэ	
гатльаым нынмараватӄэн	
ынкы кургъи ӄэмвыгъи	
ынкъам виритгъи	
мэчеммуульыт уйӈэ аянраӄаака	
рырвэнрыёчымӈачгын ӄулеккэтэ нанмыгъан эʼӄэмыкэккэльын наӄам	
ынпычьэккэтэ амӄыньычо нэнанмараватӄэн леӈытаӄым въитэйӈэтэвкин чымӈачгын нанмыгъан	
митигым ытлён ӄэйгыпэ виритыркын ныгагчавморэ ръэнутэт нэнантэнмавморэ	
орвыкэн ръэнутэт мылельыт йылгыльыт нынэлпууръымури эмлекычьэ	
мурыкэкинэым аʼмын ытлён йылгыльын орвоор въэяакым эʼтки	
йылгыльыным аʼмын рыйылгатъё въэтыляма ӈэнри ынык рамкэты нъычимиръэтгьэн миӈкриым нитгъэн	
ынӄоры ыʼттъырамкычгын аʼмын ытлён вайынӄат варкын	
нэкэмым ытлён лыги въэӈӈольын ныгтыӄэн въирэмкэ	
лыги нылгыӄиным вай нивӄин — ратымӈэквъа миӈкри	
торкамчечы нъэтльэн лыги нылгыӄин	
нымкыӄиным ръэт эмчичеткинэгйит ръэт варкын	
ынкъам ымыӈ томыгӄорэн въиэвиръын этлы аяака	
нытайыӈӄэн	
ӈэнкуым амвъэрамкычгын ӈалгылегты лейвык айвачытак ныйӈоӄэн нивӄин — эвиръыт ръэнут морыкыткэркыт	
нынтаглятӄэн	
ынӄэната тумгин имыръэнут этлы аяака нэмэ ӄораӈы тумгин	
гытгытэ ӈъочьыӄая ӄэйвэ ръэнут кэтэм чиниткин нэнаяаӄэн	
торавэръыйӈын томыкайпы аймэтъё тумгин рырэӈавъё ынӄэн вэнлыги нэнапэляӄэн	
ӄэйвэ пэнин эмытъэтым чиниткин нэнаяаӄэн	
ынкэмир эвыр аʼӄарамкычгын йъарат	
этлы ӈан ивкыльин ынӈот — мачынан ныяаркынэн	
лыгэн эвыр мэӈӄо лыги нытчыӄин	
ӄуным аʼмын ытлён ӈытэӄ въипэлӄынтыльын мурыкэкин	
ынкы этъым аʼмын лыги нытчыӄин въэвагыргын	
эвъянва ӈытэӄ нынпэлӄынтэвӄин въильыным	
лыгэн эвыр гымнан чинит въильыкин эвъян гытьынпыӈэвӄэе чавчывавальанма рыничгырэвкы гинэйытлин чит тынтээватгъаным кытъаткэ	
ынкъамым ытлён въитылельын нинэнпэлӄынтэвӄин чымӄык ыʼттьэ	
ӈачгывэлёйпы нинэюуӄин чама нэнанвэтгаватӄэн ыʼттьын нинивӄин — этын ӄынпэлӄынтэквын	
титэ мынтаӈынӄамэтвавыркынэгыт	
этъым эвын эвъянва чама	
мыркоаʼргыргыян ныпэлӄынтэтӄин	
вэчыръогыргын тыляма	
ыʼтгьэым ынӄэн пиӈкуюуйвык льолӄылеты ӄынвэр нинэнпэлӄынтэвӄин	
эʼквырга майӈыаʼргыргыян аалёмкыльэн	
ынӄэным въипэлӄынтэтыльыным тэнчыкэевкы ыʼттьын нынмыӄэн	
ынӄэната ӈан чавчыварамкычга ыʼтъын ныгйипӄин ынӄэнавагыргыӈкы	
итык яйвачы въинынпэлӄынтэвкы ынӄэн ныкэтгуӄин	
йыӄӄэй яаёлӄыл рыраӄавъёлӄыл	
ытръэч рыӄамэтвавъёлӄыл	
эвныпэым ытлён имырэӄык етыльын ыʼттьын армагыннэкэты кайӈэты гэӄулилин	
ратгэмавӈэн вусӄумчыку	
тэӈӄычиӄуным ымыльо гэплъыттьылин мыкрамкычгын	
мытлейвымык — этлы ӄол уйӈэ атвака	
ынӄэным ынӄэн въитылельын аʼтав лыгэн чымӄык ӄаата нэнэнатватӄэн аʼтав лыгэн	
миӈкри рынгыӄораӈы ӈоонкы ыяайпы эмлейвык аʼтав лыгэн наӄам лылете нинэльуӄин нывытрэтӄин ӄэйвэ итыкым миӈкриым ыяайпы	
ынӄэн чымӄык митъэвъильын вай авъентока нъэтльэн эченур еп вай атэргатка вай егтэтльэт лылепыльыт ӄун тумгыт вай	
ынӄэната вай турвъик этлы атэргаткыльэн	
нытайыӈӄэн	
мыркоаʼргыргыян эʼӄу нылгыкин ынӄэн въирэмкэ	
нивӄин — раӈӈытагьэ	
ӄэквэтги	
ӄырагтыгэ	
нырагтыӄэным ныпэлӄынтэтӄин	
амалва нытваӄэн чымӄык ӄэйвэ нывъентоӄэн ытръэч камчечы нынъэлӄин ӄоныръым эты нырэтыляӄэн нырэӄӄин	
нивӄин — ынӄоры тыетгъэк въэрамкэпы	
эвныпэ вай нывапаӄоӄэн рэмкын яагльа нырэтӄин вапаӄ	
роӈӈок нивӄин вапаӄ нэнанвэтгаватӄэн — въэрамкэпы ӄинэнлейвыги	
ӄэглынангэт ынан ынӄоры нинэнлейвыӄин	
анӈааркын кэгытрэркын	
ынӄоры нинэнлейвыӄин ӄытлыги увирит	
ынкъам эвыр онмыаʼргыргыян ныӄысӄычэвӄин ныӄонпыӈавӄэн	
ынӄэната гынмылкин тывъё авэръытковыркын энантаглятковыркын этъым ынӄэнырык лыги нытчыӄин	
ынӄэн ынӄэн ӈыронляӈэрык ӄол ыʼттъырыпалӄынтавъёта ынӄоры ӈирэӄэв ынанчинит яйвачвагырга пэтле въирэмкэ эʼӄу лыгвагырга ынӄэната пыӈыл нытвыӄэн ӈыроӄав вапаӄольа нэнатвыӄэн	
наӄам ӄайворвыӄай чекавэтываӄ ӄынур ваӈӈогъэ митъэӄитпыльэтыльын	
миӈкыри вай мури энантэнмавкы митъэӄитпыльэтыльымури гынмыл имыръэнут ӄынур вэлываӈэльыморэ орвоор ръэнут	
ытлён мытъёптаӈавӈомык мытвэлюмык	
вулӄытвигъи ныкиръугьи ръэнут тылвавъеткынка мытытвамык лыгэн кытӄамэтвагъэ	
имыръэнут танъян амынан рунин чачаян	
пынлёк эккэт гымнан тивынэт — ымто	
рай нырэӄӄин	
ӄэмиплыткук	
лыгэн йъэлыги нивӄинэт — аʼм аʼм гатчатлен гэйылӄэтлин	
оргоор вай ынӈин ярак яалегты киквъи ӄынур въильын	
эргатръогъэым кыевкы пэнин этлы антока	
ванэван нынторкын пэнин ралкотвальын	
ынкъам ӄымэл ынаным аʼм ӄуным ытлён мурыкэкин чавчываваратэн киткит вэрэтвэтгавкы нытайыӈӄэн  ынкъам ӄымэл ынаным яврэнак ӈыроӄ эккэт въигьэт	
ынкъам майӈытайӈыгыргын вэрэтвэтгавкы ынанчинит льунин	
ӄоныръым тынӈивыгъэн тиквъэн ынӈэ ӈутку атвака	
ринэнръэлевыткугъэ ӄаак ӈаргынкэнаӄайык рэӄык	
ынӄэната ӈырэтгъи	
ӄулитгивик арароӈӄач въигъи	
аʼмӄон ытлён мурыкэкин эгрурувэ киткит вэрэтвэтгавыльын вай ягтачвагырга ӈаргынэната нэнавалёмӄэн	
ынкъам ынӄэн тъылегрурувэ киткит нывэрэтвэтгавӄэн нинэмэйӈыркурӄин эмытъэт чиниткин вэтгавӄай киткит	
ӄэлюӄым вай нынпааӈатӄэным	
ытръэч ынин линлиӈкин ръэнут ынӄэн эӈинмыӄэй вэрэтвэтгавӄай ӈаргынэнагты нинэмэйӈыркурӄин	
нивӄин — гымнин увик ӈотӄэн	
тыёргывэтгаквъак	
ым ӈан ныкаргэчаткоӄэн нутэнут	
ӄаата чачо нинэтчыӄин лымынкы торалятвогыргын	
ынкъам чавчыват нивӄинэт чипчыӈыльыт	
ынӄэн аʼӄалеӈгыргын	
амлывава гымнан гаёргывэтгава	
наӄам гымнан еп торӄлявылё нинэплыткуйгым анӈэн нэнайъойгым ӄаат ынкъам лывавыӈӈок ӄынвэр гаёргывэтгавэгым гивигым — эʼгот	
ваго	
ӄыпэнрыгыткоо	
ӄынугыткоо	
ӄымэл гымнан тымэйӈыркургъэн	
этьоӄааӄын тыӄаанматгъак ытръэч кытагты вальын нэмыӄэй линлиӈкин мооӄор тынмыгъан	
вытку ынӈот тынъэлгъэк ынӄэн ёрговэтгав тыгтогъан	
ытлыгын гымнин янор трэнногты ӄытгьи	
ыʼттъыётральыным чавчывачгын ыʼттъыёл муулӄытыркын айгынто нынны	
ӈэнку пыкиргъэт	
нивӄин айгынточгын чавчывагаймачьыӄлявылчыӈын ӄычейвыткуги ӄувилыткуги	
нивӄин ынӈот опопы янот мыӄамэтвасӄэквъак	
нивӄин айгынто этлы	
янот нывулӄытвигъэн	
вулӄытвигъиым кытӄамэтвагъэ нанӄытъылыӈӈогъэ	
иквъи ынӈот гук	
тынанӄыпыгтыгъак	
айгынто вэтгаквъэ иквъи опопы илюкэ ӄытвагэ	
гэнкиръулиным ӄонпы майӈытьылыӈӈогъэ вэтгавкы лывавыӈӈогъэ эйылыкэ нъэлгъи	
киткит эргыръогъэ майӈыкамаграӈӈогъэ	
айгынтона ӈэвъэн рыгъевэннин тагам	
камаграркын	
ӄылӄутги	
ээк гэнынлевлин лылепгъэт оʼравэтльан йылӄэтыркын	
нэныгъевэтгъэн мэй	
мэй	
ӄыгъекви	
налваквъан	
ӈэвъэнэ вилютэ палёмтэлнэн	
уйӈэ этлы авъентока	
иквъи айгынто гук	
аʼм уйӈэ гэвъилин	
ӄонагтэ нэгтынэт ымыльо иръыт	
ынръам рымнэтэ гайколятленат (чеӈэт оʼравэтльан гэвъилин)	
ынкъам айколяткынык нэтрилгьэн ӈэранъоравэтльа нэпиригъэн ӄол гыткак ӄол левтык рымнэтэ гиниргиӈэтлин	
иквъи ынръам авынральын тагам	
ӈ элвыл ӈ анӄо ӄагтагыткы	
ӈэлвыл пыкиргъи ӈирэӄ ӄаат нанмынат	
ивнин ӈэвъэн тагам	
ӄынпэтгынэт	
ывэма рэмкыльымкын етгъи амӄаарамкын ымыльо ӄорэмтэльыт	
ынръам гамӈылёӈӈолен аʼлянвэнаӈкэн выквэпойгын лявтэпы нэнкылвэтгъэн	
вытрытвальын пэнээльын намӈылёркын	
нивӄинэт ыʼмто	
миӈкри ӈан тэгьеӈыркын	
рэӄэ	
гэкэӈэ	
пэнээльын нивӄин ӄырым	
нивӄинэт лымӈэ этыӄун чейвэ	
нивӄин мачынан чейвэ	
ытръэч кэӈунэӈ ӄинэйылгытык	
мэӈиннутэк рарычгатгъа	
иквынутэсӄык	
этыӄун мытрэнутэргыгыт	
нивӄин ӄырым	
этъым мытрэнлывэтгыт	
нивӄин нырэӄынын	
нымкыӄин уттуут гэривлетлин йынйын гэтэйкылин йынйын гэнлетлин	
йынйыныткынык нэтрилгъэн пэнээльын	
гэлвылиным ынкы	
питии наӄам гэпинтыӄэтлин амманаӈ гэлӄытлин	
айгынто нивӄин гук	
ынанкэным	
нэнэнэт нымкыӄинэт	
гук	
эʼквыргъам мачынан	
амманаӈ рэнъэлӈыт	
гарагтыленат ынръам	
пыкиргъэт ярак	
ынӈатал ымыльо гымнин йичьэмрэтти чымӄык гэвъиткулинэт	
ыннэн нымэйыӈӄин чакыгэт чимгъун уйӈэ ӄонпы тъэркин амӄынъычо эмтумгин ӄлявын тэгьеӈу нинэлгыӄин качайӈыӈавысӄатыйӈын	
ыннэн гымык мыӄыӈ вальын нэнэнэӄэй йъарат тъылыркын амӄынъычо тэргааркын эʼйӈэвыркын атэ	
атэ	
ӄыетги	
маравыркын чакыгэт ивыркын эӄуликэ	
эӄуликэ	
ӄоныръым пэрӄыёркын йъарат айколяткынык	
ӄынвэр гэвъилин нынны гэкэвйи	
ялгытгъат ралӄаӈынвык гапэлялен иʼгэ гэнулин	
ынкъам нивӄин айгынто мургин чакыгэт нинивӄин опопы яраӈы ӄыпэлягын гынин	
эʼӄэӈэвысӄэт ӄытлиӈэвысӄэт миӈкри	
лыгэнитык гынритӄэв рагынрэтык эʼнӄээркын	
нивӄин ӈэвысӄэт нырэӄыным	
гымнин чеӈэт ытлыгын уйӈэ уʼвэӄуч гымнин уйӈэ	
йыӄӄэй ӈан гыт тратараӈгыт ыʼваӄочеты рэтэм тратэвляӈын	
ытлыгынин тайкыё кааран утъымыт тэвририл варэт ратйытъёлгын ёроӈы гэчвиткулин нэмэ рэтэм гэчвиткулин ӈирэӄӄликкин ӄораӈы ӈэнку ганмытколенат амъалыгатгата эмпилгычвиткутэ авынаёгты ынӈин эюльыльыт гапэляленат гарэлӄытрайвыленат	
ынръам гымнин ынйив етгъи нивӄин гук	
ытлывъёйгыт	
гымык ӄытваркын	
аʼтав мынмэйӈэквыт	
рэмэйӈэтгъэ эвыр ынпыначго трэнъэлгъэ гымнин яраӈы раматаӈын	
ымыльо ӈэлвыл гымнин рэйминӈын	
ынкъам гымнан мытлыӈэн элеӈитти ынык нытвайгым	
амӄынъычо амгымнан ӄаайпы нылейвигым	
амӄынъычо рагтык кэткэтӄамэтвак	
маравыркын наӄам ивыркын гук	
иаʼм мэрынрэ чейвыткуркын	
нылюмӈигыт иаʼм мэрынрэ лейвыркын	
лёмӈэӄлявылё рээчгатгъа	
киткит ӄулиникэк нэмэ опопы мыталяйвыгыт	
ынръам энаталяйвыгъэ амлявтэпы амчаата амӄынъычо	
ӄынвэр ымыльо рочыӈкы гытгак гъирлинэт нымнымыт	
мури ымы	
панэна ынкы энаталяйвыгъэ эмуттэ	
нивигым опопы янра мынъэлгьэк	
омылёрочгэты тычейвыгъэк атчета тывинвэквэтгьэк	
вытку ытлыӄэты оʼмрувъена тыпкиргьэк выльэӈъомрувъена	
нивӄин гэетигыт	
опопы гымык ӄытваркын	
ынин йичьэмиттумгын аʼӄаӄлявын нэмыӄэй амӄынъычо нымаравӄэн	
нэмэ ынкы ӄээӄын элек гатвайгым нэмэ тэквэтгъэк	
выквыӄайына ӈанӄэн тыетгъэк	
иквъи выквыӄай гымнин ӈэлвыл тъэркин	
чамъам	
гымык ынӈэ атвака	
нивигым нырэӄыным	
опопы нэмэ мэквэтгъэк	
ынкъам ӈэнку тыпкиргьэк эʼйӈэвйинэ	
нивӄин эʼйӈэвйи гынин ынйив ӈутку чымче варкын	
опопы кынмал ӈэнри мынылӄынмык	
нэмэ мытэквэнмык гымык ынйивык утилгынэ мытыпкирмык	
нивӄин утилгын ытлывэ	
етгъи	
ии	
гэетигым	
нивӄин тагам	
эвыр гыт эргатык ӄаагты ӄылӄытги	
нивӄин гымнин ытлывъётомгын ранъаквыргын нымэльэв вэлёлгын ӄыгитэркын	
ынйивин нымкыӄин тумгин ӈэлвыл гэръэчетлин	
нымтумгын вэтлы амӄынъычо нытульэтӄин	
эʼмитлён эчьыльын ӄораӈы	
ымыльо нэнанмыткоӄэн нутэк нинулювӄин	
ынкъам этынвыт етгьэт ныӄааёнратӄэнат нивӄинэт чымӄык уйӈэ	
вэтлы нивӄин этьым гатымӈэвленат	
ынкъам нивӄин ӄол ӄлявын этьым вэлвынэ гэтульэтлинэт	
этын нымаравӄэн нивӄин гук	
иаʼм тульэтгъи	
вэтлы нивӄин гук	
гымым ванэван люнтульэтэ	
нивӄинэт ӄутти мачынан	
мачыргынан	
ынӈэ амараквылгыка	
мачынан гатымӈэвленат	
ынӈатал гым нэмыӄэй тэквэтгъэк	
пэнэлӄутынэ тыпкиргъэк	
нэмэ пэнэлӄут гымнин йылгынйив ытльанъев ръэнут	
ытръэч пэнэлӄутынэ аʼткэвма нытвайгым	
нымаравӄэн нивӄин аʼткэвма гэнъюйгыт	
наӄам аʼмын гытлеӄамэтвата наӄам эʼӄэлтээркын ӄорагынрэтык	
ӄынвэр трэвилючвиткугыт	
нивӄин эвыӈан нэмэ ӈотӄо аʼткэвма рэнъюгьэ транмыгыт	
аʼтав нымэльэв ӄыгынрииркыниткы ӄынӈэюуркыниткы	
авнанрылгальата	
ытлывэ ипэ нэрмэӄин ӈирэнлеӈу нэнапэнрыльанморэ эʼтки нэналвавморэ	
чеӈэт эвыр ныӄэюлтэтӄин нэргавӄэн нивӄин мэйӈыӈирэтури рыпэӄэтавкы эналвавыркынэтык	
опопы ӈэвъэну мылгытык гыпильу	
нивӄин гык	
гыпильыӄэгти чикэмульыӄэгти	
ынӈатал гымнин йичьэмитгумгын ӈэнку гэетлин	
ныкочыраткоӄэнат ытри пэнэлӄут гэролгын	
ынээльин гымнин пэнэлӄутынэ ӄликкин ӄаат гэпирилинэт	
аӄам ытлён гэквэтлин ярагты	
ванэван этлы эйылкэ	
ӄэлюӄым ръэнут ныйыннин	
уйӈыльин тынӄуйӈэ ръэнут	
ӄоныръым тымӈэляйвыльын ынӄаначгын ӄэглынангэт	
эргатыкым пэнэлӄутынэ иниквъи опопы гынык йичьэмиттумгин кочырвэл ӄинэйылги	
нивигым ӄырым	
нивӄин валы ӄинэйылги ӄол чаат	
нивигым ӄырым	
ӄырым	
иткэниным чаат	
нивигым опопы ынъевэты мъэӄэйилетгъэк	
тэнӈэквъи иквъи рэрэӄым	
мачынан	
ынкэтэгнык танӈэнайпыгьак кэӈунэӈ тыпиригъэн	
пэнэлӄутынэ гэнапэнрылен гивлин какомэй	
ӄъэӄэйилысӄикви	
эвыр лымӈэ ӈирэмури мынмаравмык гу	
кэӈунэӈ гымнин иткэнин кэӈунэӈэтэ гыткайпы гэнаркынлылен	
игыр еп нытъылӄин панэна	
ӄоныръым ымыньо ыргин рэмкын эʼтки	
таткъомрувъе ынин ынтуулпыр гэӈирэнытленъюлин ынанъаткэӈычьын	
ытлён мытвыгьан игыр	
кытур ӈанэнӄат таткъомрувъе омакатгойгогты гэлейвылин	
омакатгойгойпы ныетӄин нырагтыӄэн	
ынык йичьэмиттумгыт ытленъюк гинюӄэйынэ ынкы нытвайгым	
тактьомрувъе пыкиргьи нэлгааткоӄэн	
элгааткома тактьомрувъерык рэмкыльыт гэпкитлинэт нымкыӄинэт	
ӄол ваалгыргын рулты рултынйи гэӈэвъэнэ эʼгылгын	
никвичиӄинэт	
таткъомрувъе ролтувъена нымаравыӈӈоӄэн нивӄин гыр раӈӈытаркын ӈанӄо	
гытлеӈъочьэгыт	
пэчыгэчечгатыркын	
гытлеӄамэтвагэчечгатыркын	
нивӄин рултывйи чит винрээсӄивыльигым	
нивӄин таткъомрувъе наӄам иаʼм эвинрэткэ	
нивӄин рултывйи эʼквыргъам гэнпэвигым ынпыначгэгым миӈкри мывинрэтгъэк	
тэлеӈкинэт ынпыначгыт ытръэч нывакъотваӄэнат авынральа гэнтэӈычьевэ	
наӄам винрээсӄивыльигыт	
иаʼм вакъотваркын	
йыӄӄэй ынӈин нывинрэсӄивӄинэт вакъотвата	
нивӄин вынэ	
ынӈэ авакъотвака тралявтытачайвэгыт	
нивӄин мачынан итык эвыр аӈыркылятка рииркын	
рэляӄэӈатъылычгэты амаӈыркылка тэгъеӈыльигыт	
аʼӄапэляӄавыльычгэгым	
таткъомрувъе анӈэнайпыгъэ ивнин тагам мым	
мынпэнрывылгымык	
рултывйинэ ричит гэгтыпин гиръытвилин	
нивӄин нырэӄыным	
ӄэнапэнрыгэ	
таткъомрувъена ымыӈ ричит гэгтылин гаваляма	
нивӄин ӄырым	
ытръэч левтыӈыттэ трэнтыгыт	
ынпыначгыным лявтэпы гаркыпчевысӄэвлен ричитэ тагам ӄывинрээркын	
ӄывинрээркын	
нивӄин ынпыначгын нытэргатӄэн гы гы гы	
нырэӄыным	
мывинрэттык	
иръын гайпылен кэӈунэӈ кынмал гэпирилин чаат ӄаагты гакытгынтатлен	
этьоӄааӄын таткъомрувъена намӈылёмык эʼми рултывйи	
мури нивмури ӄаагты гэлӄытлин	
таткъомрувъе ныӄулильэтӄин нивӄин го го	
рултыв	
ӄырагтыгэ	
ӄырагтыгэ	
ранъаӄаткэвӈын ытленъюн яраӈы	
энмэчым гарагтыленат гэӈэвъэнэ кынмал	
тыляма амтэргата нитӄинэт	
ынӈин вальын армачьычгын таткъомрувъечгын ымытлыӄык ынанчавчыначгын	
кынтавагырга ӄулитгивик ганӈъотвэвлен	
паналӄотгыпы ваамэты танӈэты тылӄытгъэк поӄосӄаеты	
мытив опопы мыннугъэк	
чеӈэт танӈырамкын тамэмлыӈа эмыннэ ныегтэлӄинэт опопы гым кынмал ынӈин	
вэлерым мычаӄарогъак мыпинтэкичгугъэк	
васӄайӈыным голяёвычгын нивӄин янор иниквъи аӈӄагты мынылӄынмык кынмал	
ивыркын тъэр мэмыл мытранмыӈын опопы кынмал чывэӈ мынынлигьэн	
ӄликкик мынгыткэн гапароллен мэмылтэ ганмыленат	
ынӈатал элек нивӄин кыткытык мынкэӈикупрэткумык кынмал пайым мыйылгыт	
кэӈикупрэткуплыткук нивӄин опопы амчена рээн уттэӄэйынэ ӄылӄытги	
ынкъам поӄосӄакэн вээмӄэй уттэ мынэйпыгьэн нэмэ ынкэкин пай мыйылгыт	
ынкъам четлянкан ӄыкэӈигын нэмэ чымӄык четлянкан мыйылгыт	
ынкъам льэлеӈкы ӄывилыткуркын ӄыгаймычьаквэ	
ынкъамым ынӄэн гэльэленръулиным нивигым опопыым янра мынъэлгьэк	
нивӄин ии	
гынан чимгьутэ	
нивигым тагам	
пай гымнин ӄинэйылги	
васӄайӈыным нивӄин иникъви уйӈэ гынин пай	
ванэван этлы эйылкэ	
мэркычгыргын катам танӈычгын ыʼръыӄлявылычгын	
ӈэвысӄэт ыннэн иквъи ынӈот гивлин — аʼтав нотагты мычейвыткугъэк	
гэӈирэвмиӈылин ымыльо ныппылюӄин кмиӈыӄэгти	
ынръам ӈыроӄав гагтолен	
гивлин ынӈот опопы мынатэлгыгэчесӄэквъак муунъыгилисӄиквъэк	
тааӄогъэ палёмтэлгъэ	
ӈоонӄо ӄулильэтыркын го	
ӄыетги	
нивӄин ээй	
ээй	
ӄэйвэ мыетгъэк трэетыркын	
ӈэнку гыргоча ӈайыткынык кэлы вытрэтыркын	
ӄытлыги гыттытэ пыкиргьи ӈэнку ӈавысӄатчыӈын	
кальайӈыным иквъи гынин йытоот тъэр	
иквъи ынӈот ӈыроӄ	
уʼвэӄучым гынин мэӈиным нынны	
нивӄин гымнин уʼвэӄуч упэнкэ	
тагам ӄырагтыгэ	
ытръэч ынӄэн тымӈылёркынэгыт	
ярак пыкиргьи ӈавысӄатыйӈын	
ыʼваӄочейӈыным ивнин кэлы ӈотыӈкы варкын	
кэлы ӄулильэтыркын ивыркын упэнкэн ӈинӄэгти мэлмэйӈэтыльыт	
уʼвэӄуч нивӄин како	
ӄулильэтыркын	
аʼтавым мывалямнаркын	
ныппылюӄиным валяӄай ытръэч рылгымил	
чымчеым нъэлгъи ӄулильэтгъи типъэйӈэгъи кык кык	
упэнкэн ӈинӄэгти мэлмэйӈэтыльыт	
мыпонторкын	
ӄоныръым ӈутку пыкиргьи эʼйӈэквъи упэнкэй	
нивӄин ӄол вуй	
гынан чинит вэлер ыннэн ӈинӄэй ӄинэйылги	
аʼмыным ӄырым	
гыгы	
опопы мынугыт	
ярачгын колё нымайыӈӄэначгын йыкыргын гааӈкатлен ымыльо гэтиткэтлин яраӈы гъоравэтльама гэнулин	
нивӄин гыгы	
вэлер ныӈэнӄагчачаӄэн	
нивӄин упэнкэ ӄэлелвынчыку ии	
вэлерым ныӈэнӄагчачаӄэн	
нивӄин гм	
вэлесӄуным ымыльо тыночгаттык	
наӄам ынръам гырэлгъи нивӄин гэгэ	
пилгын тынытьылеквъэн	
нивӄин упэнкэй	
нэнэнэӄэгти ӄынинтыгыткы ӈаргыногты	
упэнкэнэ эʼчуулгын ӈаргыногты гэннэлин	
кэльэтэым эʼчуулгын гэнулин гъаляма кынмал	
нивӄин гык	
аʼмыным инэтэмъюӈыркын	
иквъи упэнкэ гиги	
мачынан	
нивӄин кальачгын опопы мытлыгьак	
иквъи ынӈот рэрыӄым	
упэнкэн тытыл ӄонпы ныппылюӄин	
ытръэч кэлин еӄааӄ гатлылен гэрэсӄивлин	
лывавыркыным ивыркын ако	
тылвавыркын	
ыʼмӈот аʼмын	
нэмэ эмйылыйыл гэрэсӄивлин оʼравэтльат нинэлӄырирӄинэт нэналвавӄэнат	
онмычыко нутэргычыку варкыт	
ӈылетыльэтыркын нымэйӈъэв	
йилыйилым ытръэч гэлвылин	
нивӄин гого	
тылвыгъэк	
опопы мыйылӄэтгъэк	
арычгатгъэ ӈаргын иквъи гук	
упэнкэнэ ӈинӄэе лёӈылпынра инэнтыгъи	
кальачгыным йылӄэтгьи	
упэнкэнэ пэнъёлгын тэйкынин кэльэк гролмакы	
увинтыльэннин	
кальачгын гомавлен	
иквъи ынӈот мэй омом	
лылепыткугъи иквъи мэй упэнкэй	
ӄынпиӈкуквын йынйын	
иквъи ынӈот ӄырым	
наӄам нэнэны мыйылгыт	
иквъи эгэй	
рэӄулымӈэ	
иквъи ынӈот упэнкэй	
эӄылпэ	
йынйын эймэвыркын	
нивӄин упэнкэ яаяв	
киткит ӄъатчаркын	
ралкогтыым упэнкэ ӄытгъи нэнэны пиринин ӈилгэ рыкылвэннин	
гырголягтыым иквъи ӄоро	
ӈанӄо	
пылвынтыгыварачьын	
гырголяйпы гыварачьын эймэквъи ӄонпы чымче	
ӈэнку ӈилгын гайпатлен нивӄин тагам	
киткинуӄэй ӄытиӈугын	
ярак гыргоча гэтиӈулин гыварачьын	
нивӄин упэнкэ тагам	
нэнэны гэпиригын кальачгэйгыт	
нивӄин эʼми	
гынык киткит гыргоча	
йыкыргын ӄытытлёпгын гыныкагты мынэрэтгъэн	
кальачга йыкыргын гатытлёплен	
нивӄин лылет гынинэт ӄилкымъетгынэт	
рилкымъеннинэтым лылет гэнэрэтлин киткит ыʼттъыёл йыкыргык	
кэльэтэм гэпирилиным миӈкри уйӈэ пэтле гэтиӈулин ӈилгын	
гогок	
эӄылпэ	
нэнэным эʼмитлён	
тынвыркын	
лымӈэ ӄааӈкатгэ	
нэнэнэӄэй йынйыну нъэлгъи	
йыкыркычыкогты йынйын эрэтгъи	
тэргатгъэ кальайӈын гы гы гы	
тыйыкыргылвыгъак	
йынйыныткынык гэлвыльэтлин ымыльо гэлвылин ръэнут гыткат левыт ӄэптин ымыльо	
иквъи упэнкэ гук	
ӄынур гымым кэльэк армаӈ вальэгым	
гамгаваратык амкавыӈ вальэгым	
кальачгын иквъи мэчичьу эргавыркын	
ӄэлюӄым иквъи йыӄӄэй ӈан тынмыгыт	
йынйынык ӈаргын кальачгын ӈытогъэ тылеркыным нотаггы тылямам ынӄэн амӄынъычо тэргатыркын	
нивӄин гук	
упэнкэнэ гэнанмэгым	
ынӄэным ынӄэн нутэнут ымыльо гэнлетыльэтлин аӈӄак чымче	
ынкы кукэтэ аӈӄакэн мимыл нинэривлыӄин йынйыныткынык нинэттьыӄин	
ынин нымэйыӈӄин кукэӈы ӄынур яраӈы	
ымыльо аӈӄакэн гынник кукэтэ нэнаймэӄэн мэмыл пэврамэмыл унъэл рыркы каӈъэралгын умӄы канаёлгын рытэнылгавкы нэнаймэӄэн	
аӈӄакэн мимыл гэтьэрылтэтлин	
ынръам нивӄин тыттынратыркын	
опопы мъэчэгъэк	
ӄонагтэ валята гатраленат лёлё гагтолен ӈэранмынга нинэнрыӄин мынгытӄлеккэн ыʼлёӈэт амӄынъычо нъэчеӄин	
миӈкри йынйын ӈылетыркын ӈэнри нъэчеӄин ымыльо йынйын нинэнпиӈкувӄин	
ытръэч	
ынпыначгыным ӈирэнэккэльын аккагты нивӄин ӄылвэгилиркынитык	
нылвэгилиӄинэт ӈирэӄ ылвэт нэльунэт	
эмылвэтэ гагаймычьавленат	
нивӄиным ынпыначгын аʼтав ӄун ӄэлгаргэлеркынэтык	
ынръам нивӄин гук	
тылвавыӈӈогьак	
опопы колекатачга мылейвыгъэк	
нивӄин ытлеӈи рэрэӄыным	
ӄылейвыги колетакачга	
ымыльо коон тэйкынин колекатыткынык йыкыргыным тэйкынин ӄынур конэн ампылвынта рыкылвеннин йыкыргэпы	
колекатыткынык вакъогьэ	
пылвынтыкаӈонаӈачга ӈойӈыткынык кыплынэн	
гэръилелӄытлин	
йичьэмиттумгын гапэлялен	
пэнин иʼрэмъетыльын	
тыляма ӄынур конэкон нъэлгъи колекатычгын	
ӄынвэр эвыр ӈэнку конэк ыʼттъыёча яраӈы вытрэтгъи гуйгуным нъэлгъи	
ынкы пыкиргъэт ӄлявыл рэсӄиквъи ралкогты	
рэлкучыку уйӈэ мэӈин вусӄымчыку	
ытръэч ыннэн ӈэвысӄэт ныйылӄэтӄин	
гэрэсӄивлин гивлин мэй мэй	
ӄыгъев ӄун	
ӄычайпатгэ	
ӈэвысӄэт этлы эгьевкыльин	
нивӄин ӄлявыл опопы лёльолгын мыниригъэн	
ынӈин мыныгьеквъэн опопы	
ӄлявыля лёльолгын гэпирилин панэна йылӄэтыркын	
ӄынвэр ымыльо лёльот гэпирилинэт	
панэна йылӄэтыркын	
ӄынвэр гарычгатлен ӄынвэрым ӈан гоммачайпылен	
панэна	
уквэнниным ӄонагты янра йыннинэт панэна ныйылӄэтӄин	
ӄынвэрым иниргиӈчыку нъэлгъи	
ӄынвэр апаӄатлынэн	
ӄынвэрым ӈытогъэ конэткынык ӈэлӄиквъи эквэтгъи	
ынкы гэгьевлин гантолен гакытгынтатлен ӈавысӄатыйӈын	
конэта пэнин тылельын	
пэнин ӈэвысӄэт вэлеркылельын	
эвлыналгыӈойӈыльын конэкон	
налгыӈойӈэпы пирисӄычетгъи	
панэна тылеркын	
нивӄин явяв	
ӄэнъатчагэ	
конэкон ӄъарэгын	
эʼнӄу лыгнин	
ӄынвэр налгыӈойӈын рылыпъэннин ымыльо ыʼттьым рылыпъэннин	
нивӄин ӈэвысӄэт гэээй	
трэӄыркын ӈот	
ӄынвэрым конэльын аӈӄак пыкиргъи аӈӄачормык аӈӄальынымным нымкыӄин	
ӄол ынпыначгын ӈэнку вальын нивӄин го ети	
ии тыетгъэк	
мэӈ ӄ окэнайгыт	
эʼтки ыяакэнайгым	
наӄам рэӄыльигыт	
ейвэлигыт	
вынэ ӄырымэнайгым	
наӄам ӈанӄо раӈӈытагъэ	
опопы ӄыпэлӄынтэтги	
эвыр эпэлӄынтэткэ ритгьэ ӈутку пэтле наранмыгыт	
эʼквыргъам рэӄэ мыпэлӄынтэтгъэк	
уйӈэ гымнин этыленэӈкэ	
гымнин тэлмычгын варкын эвыт лымӈэ мыйылгыт	
таӄъалӄыл эʼми ратвагъа	
эʼквыргъам гымнин уйӈэ атаӄъалӄылка	
гымниным ӈаргын варкын ӈирэӄӄликкин короват	
ынӄэнат ымыльо ӄынмыгынат	
ӄъыттъымӈытойвыгын пыгпыгчыку ӄыёгын	
тэлмыткынык ӄаптэткынык ӄытинэӈэӈгын	
ынкъам ӄыӈэлӄикви гырголягты ӄыриӈэги	
тылямаым эмтэкичгэ ӄылпынрыркын тэлмэты	
эвырым римпэтвигъэ ынӈин ӄылпынрыгэ	
ӄъыттъымӈытойвыгын пыгпыгчыку ӄыёгын	
тэлмыткынык ӄаптэткынык ӄытинэӈэӈгын	
ынкъам ӄыӈэлӄикви гырголягты ӄыриӈэги	
тылямаым эмтэкичгэ ӄылпынрыркын тэлмэты	
эвырым римпэтвигъэ ынӈин ӄылпынрыгэ	
гимпэтвилиным тыляма гырголягты тэкичгыным гэнинтылин	
гинъытвилиным наӄам аʼмын ымыльо тэкичгын гэткулин	
нэмэ гимпэтвилин	
оʼравэтльа пааӄалгын чывинин чиниткин гырголягты гэнинтылин	
нэмэ руниным инъытвигъиым лымӈэ	
ӈэнку гыргоча патгыргын вытрэтгъи	
лымӈэ эмпатвэӈӈогъэ лывавыӈӈогъэ	
ӄынвэр ыʼваллыӈын чывинин чиниткин гырголягты ринтынин	
пирининым нэмэ патгыргык ӈэнку пыкиргъи	
гыргоча патгыргык ӈэнку вакъогъэ пэӈъивэтгъи	
паӈъэвӈытома тэлмычгыным въигъи	
оʼравэтльан кынмал въигъи	
тэленъеп ӈыроргарэ йыкыргавыльыным аӈӄальыоʼравэтльан ӄол чавчывачгыным ӈыроӄав ныниликвылгыӄинэт	
вэлеквылгымаым нымараквылгыӄэнат	
нивӄиным йыкыргавыльын опопы мыныяамэлгаррачвыӈмаравмык	
нивӄинэтым ӄутти нырэӄыным	
ынкъам эвыр микынэ аʼткэвма нылӄэгнэвнин рыпъё опопы мынынмыгъан	
ӈэнку чекыяа ыннэн ӄоӄоӈалгын нынитлитӄин	
киткит вытрэтыркын	
нивӄинэт эвыр микынэ рэнӄэплюнтэнӈынин эвыр ынӄэн ымъычычоӈэт рэегтэлгъэ	
эвыр энӄэплюнтэткэ рэнтыгнин ынӄэным мытранмыӈын	
ӄырым ӄээӄынуӄэй ныегтэлгъэн	
чавчыначгыным янотгьэ ӄэгнэвнин рыпыткэвнин	
иквъи ынӈот га га га	
тынпыткэквъэн	
ӄолым вэтчагъэ кавральычгын лымӈэ рыпыткэвнин	
йыкыргавыльыным ӄол ӈаным ӈан алвагты ӄэгнэвнин галягъэ	
нивӄинэт ӈирэргэри опопы мылӄ агнавычгатгыт	
нивӄинэт йынйын мынтэйкыгъэн	
майӈыовэлӄачгын мыныгтывэнтыльатыркын	
ӄыкэттыватычгатгэ	
опопы эʼннэпы рыленылгавкы	
ынкъам йынйыныткынык мынынвакъоквыт	
эвыр ратэргатгъа тэнӈу мытрэлгыгыт	
ынкъам йынйыныткынык нытрилӄин ымыльо ыʼвалыйӈыт гэлвылинэт ӄыетлын ымыльо	
йыкыргавыльыным тэргатгъэ гы гы гы	
ӄутгиым тэнӈэквъэт иквъэт аʼтав гынан	
танӈавӄлявылегыт	
нывъиӄиным эвыр оʼравэтльан янракэн эвиръын нытэйкыӄин	
ӄырым пэнин эвиръын ныяагъан	
элвэльин	
чеӈэтым эвыр лымӈэ чавчыв ынпыӄлявыл вэлерым таӈвылгыналгын тъэр ӈыроӄ эвыр лымӈэ мытлыӈэн онмычыко ӈыркирчыку нытваӄэнат	
турнэлгын ымыӈ ръэнут ымыльо	
нывъиӄиным эвыр ынӄэнат вылгыналгыт ӈыркэрчыкойпы ныгтоӄэнат ӈилгыт	
нытуттэйкыӄинэт нэлгыт ытръэч нынвыӄэнат	
этлы эвирэткэ нытайыӈӄэн вирэтык	
ванэван этлы атылвака чама	
эмынӈин нынниӄин	
нинэтэлымгыӈӄин	
торӄоолгын нытэйкыӄин чеӈэр турӈилгын мачвэткынык ымыльо нытрилӄин	
ныплыткуӄиным ымыльо ръэнут эвиръыт яаёлӄылтэ ымыӈ нытэйкыӄинэт пынаквыёчгын рамаквыёчгын ръэнут	
ӄынур нытэнмавӄэнат ымыльо	
ынӈатал илгынэчгымкэтъулӄэй нытэйкыӄин ыʼттъытъулӄэй чьомыткынык нытипӄин ыʼттьысӄытъулӄэй ӄынур	
ӄэлюӄым кэӈунэӈ варкын лявтэпы ӈилгэ нынкылвэтӄин въильын оʼравэтльан каӈонаӈчьомыткынык нытлетӄин	
катамгынонрок чотчотык нытрилӄин	
кэӈунэӈэ гырголягты нинэнилгитӄин левыт нывэтгавӄэн нинивӄин маӈэннотагты тэгъеӈыркын	
ӈэнку варкын ӈэйӄэй кыргысӄыӄэй ӈэнри кылӄытги	
лымӈэ нинэнилгитӄин	
левыт нитчыӄин наӄам эʼнӄу лыӈыркынин	
итыкым ӈэнри	
лымӈэ нымыркэтӄин	
итыкым ӈэнри тэгъеӈыркын	
ынӈатал лымӈэ нэнамӈылёӄэн ръэнутэт ӄыяагынат	
ынӄэнат эвыр лымӈэ винчьэт	
амалваӈ вальыт гаканъёт нэнамӈылёӄэнат ӈилгыным нэмэ гыргол нинэнилгитӄин	
нитчыӄин эʼнӄэтыркын	
итыкым элвэльинэт	
ынкы нымыркэтӄин	
ынӈатал тунӈилгэ нэнэноматӄэн эʼми гынмылкин мачвэткынык вальын	
ынӄэната нэнэноматӄэн	
амгылгыгыргэты нинэнкылвэтӄин нымкъэв нынилгитӄин ӈаргыногты ымыльо мынгыткэн эвыр лымӈэ ыннанмытлыӈэн тъэркиным эвыр оʼравэтльат чымӄык амӈырооткэн	
этлы тытлепы инэннэкыльин рэнолгын нэнатытлёпӄэн рэнолгэпы нинэннэӄин рэтэм нэнанныматӄэн пэтле ыʼттъыӄэй ӈэнку нэнанмыӄэн пэнээльын орвыткынык нинэтрилӄин	
тытлыӈӄач рэнмыӈӄач орвоор нытваӄэн каӈатлян яалегты	
пагтылгыкым эвыча ӈирэӄ варэт амволвакы нинэтрилӄин	
нэмэ нывэтгавӄэнат въэльоравэтльан никвъэн каӈатлянвэпы гэпиритэ пагтылгэпы	
нинэтиӈуӄин нывэтгавӄэн миӈкри ӄылӄытги	
ӈоонрэ ӄылӄытги	
ныгтыӄэн нэмъарӄэн	
эʼнӄу лыӈыркынин	
итыкым ӈэнри	
нитъыӄин нымыркуӄин	
гэй	
ынӈин	
ынръам ӄаат	
ӄынур гынмылкин рэлкукин вэтгавкэн	
этлы эвыргыргэткэ	
эммэрынрэ нычейвыткуӄин ымыльо эӄуликэ нытваӄэнат вэтгавма	
нэмэ нэнамӈылёӄэн пэнээльын нивӄин этыӄун аʼргыргын ӄулиникэк ратваӈӈогъа	
нинэтиӈуӄин	
нивӄин пэнээльын ӄырым ӄырым аʼргыргын аʼӄавагыргын ратвагъа	
ымыльо ӈотӄэн лылепыльын вэтгыры ӄытвыгын	
этыӄун вайыӈӄэнына микынэ аʼӄавагыргын ӄачмывагыргын ратваӈӈогъа	
эмыннэнъют таӈамвэтгыры ӄытвыгынат ымыльо	
ӄолым тэӈома нитъыӄин нымыркуӄин ӄэлюӄым пэтле рэвъигъэ	
нывъятӄэнат амӈачыӈкы нытчыӄинэт	
нэмэ ӈачыӈкы ныкылгэтӄинэт	
мэӈин гынмыл ярайпы гэквэтлин въильин орвыткынык нинэнгэкэӈыльэвӄин гут гут	
лыгиырым ӄол пэнээльык омака нынльэтэтӄин	
эвырым ӄлявыл гаттэ ымыӈ ӄоръачоолгыӄай ныппылюӄинэӄэй нинэтэйкыӄин	
ытръэчым кэгынмилгыт этлы айпыка	
нытайыӈӄэн йыпык аммынга нинэнрыӄин ӄоолгын	
эӄылпэ рэмкын нымигчирэтӄин	
еп ӄаат выенторкыт	
ымыльо плыткук тэгнымэлӄин ынӄэн	
ӄынур егтэлльэт ымыльо нэнаркыпчевӄэнат ӄаат	
ӄэлюӄым амгытката эʼптыткуркыт ӄаат оʼптыма ӈэнри тылельыт	
ымыльо тъэр рэмкыт гаяалятленат ымыльо лылепыльыт	
ӄаат илюкэ нынъэлӄинэт	
тагам пыкиргъи	
тагам ныкылгытвэтгъэн	
эмтэкичгэ нэнаръэӄэн	
янор эвиръын нычвиткуӄин ныгтыӄиным ымыльо акэрка пэнээльын нытчыӄин	
ӄутырык нытиӈуӄинэт эвиръыт ӄутырык мынга нытакэчгэнаръэӄэн	
миӈкри ӈан гылгын вытрэтгъи нытайыӈӄэн ӄынур	
ытръэч ӄэптикин нынэляӄэн иръын ӄэлюӄым эвычаӈ варкын	
ӄуттиым янра киткит ыяа нынльэтэтӄинэт эвиръыт	
ныпилгычвиӄин пэнээльын эʼлегйи ӄорэн льулӄылык найпатгъан	
ымӄоолгын эвиръын ӈилгын мычеэръо нычвиӄинэт ымыльо пылвынтэн валы гаттэ тааʼкойӈын пэнээльык чымчеӄэй нытрилӄинэт	
амгролмык выквын нытрилӄин эвыр лымӈэ уттуут ымыльо ваны	
гынмылкин тывъё варэвар волвакы рытрэльё гыткак нытрилӄин амчече	
нъомръав нэнаръэӄэн выква эвыр лымӈэ уттэ ӄынур ӈотӄэнат гыткат ынинэт въильырэмкынутэчейвыкинэт	
орвыкэн этэлевыт нычвиткуӄин нэмыӄэй	
оргоор ӄоныръым нэнчимиръэквъэн ымыльо эвнэмчеткукэ кыеӈэвыр	
ӄэйвэ ӄутырык валята нычвиткуӄин миӈкыри эчвиткукэ энчимиръэвкэ ӄулиникэк юрэӄ ӄаарамка нэрэймитгъэн	
ынӈатал ныкылгэтӄин рэмкын ярагты нытэнмавӄэн	
гынмылкин пэпээльынльэтэтыльын ӈэранӄатчеӈа	
ӄоныръым амгролмык пэнээльык ныпэлӄынтэтӄинэт гынмылкиным яачы тынельын игыр янотыркын ӄуттиым эмынӈин нэквэтӄинэт	
ынанъяачы ӈэранӄатчеӈа рытьё эвъянвыткольылӄыля тивыйгыӄэй рынрыркынин ярайпы рыльататъё	
кэткэтӄааӄынъяа ныӄулильэтӄин нъэйӈэвӄин — вако	
яко	
ръэт волвакы тивыйгэ ныкэлиӄин аʼтав лыгэн нычвиткуӄин ярайпы гынмыл аймэтьё выквылгыӄай мычеэръыӄай ынкы ръэтволвакы нинэтрилӄин нэвъянватӄэн ӄынур йъэепы нутэсӄык пыкиргъэт	
выквылгыӄай ынкы амӈалгыл майӈыӈагчыӈо нынъэлӄин эквыэнмычго	
юрэӄ ӄулиникэк пэнээльын рэпэлӄынтэтгъэ кэльэну рэӄу	
этъоӄааӄын ярак киткит эймэвэ лымӈэ тивыйгэ ныръэткалеӄэн эʼйӈэвыркыным — вако	
яко	
нинэннэӄин	
нотасӄыӈӄач айколык эвыча авчерпылвынтычгын нинэтрилӄин	
ынӈатал гынмылкин пэнээльытуннэлгын айколё нэнанрыратӄэн	
ныткивӄин ӄунэче эвытлымӈэ ӈирэче пылвынтын эʼми айвэ пэнээльык пэляё тъэр пууръу тымӈэоттыӄагтэ нинэтэйкыӄинэт тааʼкойӈын валы гаттэ (ытръэч аʼлыгаттэ ӄонпы этлы апэляка) панаальэты нылӄытӄинэт ӈэлвыл ӈэнри нагтатӄэн	
гынмыл этлы атвыка ӄаат ынин яаёт найвалявӄэнат нотанльатанма	
мыкрэмкын чеӈэт чавчыв гэвъилин чеӈэт эвыр ӈъочьын тымӈалголяӄ тъэркин нылӄытӄинэт ӈэнри	
тъэр чымче рэмкын варкын ымыльо нылӄытӄинэт ӈэвъэнйыръын кынмал	
илюкэ эргатык вак прэрэм ныпатӄэн ӄымлят омака нэнаёӄэн	
мэӈин етыльын оʼравэтльан тъэр вальын панаальэты нинэнльэтэтӄин тымӈалголяӄ ръэнут ынныӄэй кыкватъалягъеӄай нанывъеӄай лыгэкыкватъолӄай эмкиткит	
турыпкирык пэнээльык чаата ныгрыӄин чааткэн кагэпынмын амгролмык левтык нэнанрыратӄэн киткит ыяа панрэвкы айвэкэным чеӈэт пэляёт ымыльо утъымыт ръэнутэт ынкэчыку варкыт	
нэнанӄамэтвавӄэн панаальыйӈын левтык ыʼттьыёча ӄымляӄая эʼлегйитъулӄэе кыкватъолӄая рэӄэ	
ӈэлвыл пыкирыркын ныӄаанматӄэн	
тъэрым эвын рэмкын ымыльо нэнаӄаанмыӄэн эмыннэнъют нэналпынрыӄэн чеӈэт айвалӄыл тэгъеӈу нинэлгыӄин	
ӄопӄычьепы найвальавӄэн пэнээльык чымче нытрилӄинэт рытынтэ мыгрынымкын ӄынур магны нинэтэйкыӄин тынмайым нынны	
уттэ нэнаръэӄэн	
лымӈэ нэнантыяатэгым	
ныпавӄэнат рэмкыт нычайпатӄэнат пэнээльык	
ӄымлятым мычеэръо нэнанрамавӄэнат	
егилгын ымыӈ ымыльо левытти ныпатӄэнат тъэр нымкыӄин ӄаанмы	
ыʼттъым ымыльо йынйынык нынлывэтӄин пэнъёлгык ӄупӄычьылгын нэмыӄэй киткит эвыр эвнэнлывэткэ риӄукэтэ рэӄэ рэнугнин эвыр лымӈэ иʼгэ	
тынмагчыӈыным ынӈатал ныплыткуӄин пэнээльык ыʼттъыёчаӈӄач волӄытвэгыргыгьет	
ныплыткуӄин рэмкын нытинэӈэӈӄин лымӈэ выквыӄай ныппылюӄин эвыр лымӈэ уттыӄэй ӈилгыӄэе нинэнкылвэтӄин тивыйгыӄэйык нинэнилгитӄин нэнамӈылёӄэн мэӈиным рэвъигъэ рараӄыткоӈӈогьа эʼӄэрэӄэ ратваӈӈогъа	
ымыльо рэмкын ӄонпы этлы эвыргыргэткэ нытлепӄин ымыльо	
ӄэйӈун ӈотӄэн	
ӄэйгипэ ӄулиникэк пэтле рэвъигъэ	
ынӈатал рэмкын амманаӈ нэквэтӄин миӈкы яраӈы варкын вэтгырыӈ нэквэтӄин ӈэнри	
ынӄэным ынӄэн авынральа мэӈин вальын оʼравэтльан гынмылкин тывъё нэчгымкэтьулӄэй нынны энагал ээкык чымчеӄэй нанвакъоквъан ӄынур оʼравэтльан нанӄамэтваквъан ыʼттъытъолӄайыткынык	
эʼми титэ ӈан рэмкын ӈан ныӄамэтвасӄэвӄэн ӄынур тайӈыквыт нанӄамэтваквъан	
эвыр мытлынча ныткивӄин мытлыӈэн кивкив галягъэ тайӈыквык нынитлитӄин	
уйӈэ тынӈапрытын тымӈэӄаарыннылгыӄай нинэчвиӄин мачынан ныппылюӄинэӄэй	
ныкилвэйӄин ӄынур гырок килвэйык	
нимлыръуӄиным нэмэ мэӈиным эвъянвыткольын ӄымилӄэйык ныпъюӄин нэвъянвыткоӄэн нэмэ нивӄин йъаяӄыйӈо тынъэлгъэк риӈэпчиӄэну тытэйкыгыт	
эвыр этлы ынӈин этэйкыкэ мимлык эчейвыкэ эвъянватка ӄулиникэк гыткат ратъылыӈӈоӈыт рэннунӈыт	
ынӈатал ныплыткуӄин	
ытръэттэгын	
екуннин эʼӄэтэгинӈыльын гатанӈыма эрмэчьу лынъё мурык рамкэты рамаравӈыгъат	
аʼӄамараквъат	
кунниным рэмкын	
рыпэт ӈыроргарэ аёгты пэлянэнат гэйичьэмэ ӈирэӄ лявтылывальын ытри чыкэгрэв	
чымӄылым ӄол йъэлгытомгычгын	
ытръэчым гэӈирэмъэмитэ гарыннымъамэта нъэлгъэт ӄутти гэткулинэт ымыльо эмӄэгнэвэ	
ынӄэната айылго лыӈкы паагьат гынтэквъэт	
атаӄъака нутэк нъалыӈӈогъат ӄопӄатыӈӈогъат	
иквъи ынӈот ивнин лявтылывальына чыкэгрэв ынпычьигым	
опопы ыʼттьыёлягты амгымнан мыгагчавакватгъак	
юрэӄ ярак мыпкиргъэк турык рыягнавкы таӄъанльататыльыт мынгагчаватынат	
эквэтгъи	
танӈытым ытръэч катам мынгыткэн нъэлгъэт	
екуннин аʼӄатагэнӈыльычгын гэккэлӄыле аталтанӈэпы рымайӈавъё эккэлӄын илгымыргэвыльыт ӈирэргэри йъаяпэральыт ыʼттьыёл эмчейвэ кылявыркыт ӄуттиым яачы таӄъайӈагьат	
гаглытыляркыт ӄынвэр атаӄъакыльыт ӈирэӄ найъонат гэӈирэӄмъэмилинэт	
нивӄин чымӄыл гу	
наранмымык	
мынорвыйпымык	
ӈыроӄ орвыт ачгыта нэтрилынэт йыпыянво	
пирӄыгъэт яачы гынрыру лыгнинэт эймэвыльыт	
екуннин эʼӄэтэгинӈыльын гаккалӄылма пыкиргъэт	
вэтчагьэ гырголягты пиӈкугъи яконнэчгын катам гээвмэл	
эмӄынпиӈкук льолӄылыйпыян янра рытчыркын	
панэна ныпиӈкучитӄин мыргэвтэлет чечгэӈчыкойпы янръатгъат	
иквъи чымӄыл ии	
гынаным ӄылӄэгнэквын	
ельо	
гынан	
ээ	
мачынан гымнан	
рынныкъом пиринин ырыт	
ивнин ынӈот чыкэгрэвынэ катам гытолгэпы ӄынпыткэквын мэӈӄъом эвыр панрэватгьэ мыргэв	
явяв	
льолӄылыйпыян йытычьэтыркын	
этыӄун кытрэлгыпы мынпыткэквъэн	
ваарват тиӈунин рылпык рымагты	
ток	
пэӄэтатгъэ екуннин тэтъынӈан въэвъентогъэ	
накытгынтыпэнрыгъан ӈирэнлеӈу	
чымӄылена илгымыргэв йыннин ынанчинит йымнэн ымыльо элгыйъаяпылвынтыавэръыгыргын	
танӈырымайӈавъё гынтэквъи танӈытым кынмал	
таӄъы нэймитгъэн	
ынкатагнэпы паагъат аʼӄамаравкы	
ытръэттэгын	
мэлгытанӈычгыт аӈӄайпы лейвыльыт	
чаак пыкиргъэт эквыйынрыйӈын нагалягьан ыʼтвэ чымӄык амӈыроёт чымӄыкым амӈыраёт аммытлыӈэным ӄутти	
аӈӄачормык чавчыват атчыта нъатчаӄэнат	
нытэвыльатӄэнат ныгаляӄэнат ӄынвэр йынрэпы мъэмитэ ныйъоӄэнат	
гук гук	
ӄутти мэмлычыкогты ныпэӄэтатӄэнат ӄымэк гынунык рэмкын нэткугьэн	
яврэнак гэкэӈыльыт утчыку нылейвыӄинэт	
танӈаым аʼмын начамэтатгъан нъатчаӄэнат	
эвырым эймэквъэт ӄэгнэвмич	
пов	
пов	
ӄутти ачааттэкгыпы ныпэӄэтатӄэнат ӄутырык ӄаат нанмынат чейвэ нъэлгьэт	
ынкатагнэпы элкыне льувылгыгъэт маравкы паагъат	
ыннэн аʼачек нотайпы лейвыльын ӄликкин ярат наӄам уйӈэ мэӈин егтэлльэн эмвъирэмкын ымыльо	
гытъэтгъи армачьырагты рэсӄиквъи эмпэнээльыт нарычгатваӄэнат	
ымыльо тэкичгын ынанчинит гапатлен кукэк гэткивлин ынкы йынӄэтык галвавлен ымныкэрэт нывэтгаквылгыӄэн въирэмкын	
эргатык энаальэты рэсӄиквъи лымӈэ такэчгыпатгъэ йылӄэтык лываквъэ ампанаальывэтгава	
ӈанэнӄач нэмэ рымагтэты рэсӄиквъи эмынӈин	
ымыльо ӄликкин ярат эмрынгиитэ ёпаннэнат ӄынвэр въэрамкывэтгав валёмнэн палёмтэлнэн ымыльо	
вилвилым пиринин мыквил ыныкрагты гэквэтлин	
наӄам въирэмкын яалятгъэ кынмал	
эвыр миӈкри рэмкичиркыным ӄонпы эльукыльин омака ныетӄин рэӄык лылек эвытрыкыльин	
ӈаным ӈан аʼачеӄӄай въирэмкытумгыӄэй ӄонпы эӈэӈытвигъи мэйӈэӈэӈыльу нъэлгъи	
энмэн чавчыв эӈэӈыльын ынин ӄунэкык тылвыннэнчьэн въигъи	
пыннытвагъэ ынпыначгын гук	
нивӄин	
опопы мылӄытырэрыӈӈогъак эʼми ӈан микынэ пиринин	
увикым панэна рэлку варкын этлы энрэӄэвкэ ванэван	
ӄырым нынутынльэтэннин	
тагам нивӄин ӈирэӄ ӄаат ӄыкылгэтгыткы	
ильуткугъи ӄаат энатватынат эквэтгъи тылейӄэтгъи пэӄэтатгъэ анӈатгъэ	
ымъылёӈэт арычгытвагъэ ӄынвэр ӄутгъи ныватгъэ ӄаатым пэӈъивэтыльыт ӄынур майӈыяайпы пыкитльэт	
ымыльо нутэнут гитэнин эвын уйӈэ	
эргатык нивӄин ӄол гаканъён ӄыкылгэтгыткы	
ильуткугъи ӄаат энатватынат тылейӄэтгъи пэӄэтатгъэ ӈэранъынёӈэт арычгытвагьэ ӄутгьи ныватгъэ ӄаатым ӄынур яайпы пыкитльэт	
эргатыкым нивӄин ӄол гаканъён ӄыкылгэтгыткы эвырым гымнин элгарӈыттыкэн ыʼттъын ымыӈ ӄыквутгыткы	
гъыттьыма мэквэтгъэк	
ӄынвэр ытлён ӈыронъылё арычгытвагъэ ӄынвэр ныватгъэ	
тыльугъэн ивыркын	
ӈаньм ӈан	
гыргоррамкык ээкэгйит вотытваркын	
галгаӈавкальанотак вусӄынутэк янрамъанотак	
эльоткоӈӈогъэ ильуткугьи анӈатгъэ ныватгъэ увэкычгын пиринин тыттунин ӈачгыяаррылгытлыӈын тыттунин ӈачгымынгытлыӈын рилюнин	
мранъяаррылгытлыӈын тыттунин мранмынгытлыӈын рилюнин	
ӈачгывэлыпрылгытлыӈын тыттунин ӈачгыкэрватлыӈын рилюнин мрайпыым аʼмыным ынӈин	
эʼттиым тытгунинэт ымыльо мынгыт эюгъэт	
йыкыргычыкогты тыттунин ӄынвэр лылепгъи вакъогъэ	
иквъи ынӈот гук	
турэйылӄэтгъэк	
ӄэйгипэ ынйъэлгыӈэт йылӄэтгъи	
нымытваӈӈогъат тэпэнинэӈэ	
мэлёталгын рэӄокэты ӈавтыӈгъэ	
иквъи ынӈот ивнин кытьаткэ еӄааӄ нивлыӄин	
ӈэвъэнэ уʼвэӄуч ивнин ӄыпичыгичиги	
амӄынъычо амъёмроттоот нинэрэтӄин	
нивӄин нутэӈэвыт ратанӈавӈэн	
тыӄупӄэтгъэк	
нивӄин ыʼвэӄуч наӄам гынанчинит ӄылейвыги ӄыпичыгичиги	
рэрыӄым	
вэльыттьыгыткалгыӄай рэннин	
эʼнӄу лыгнин милютэтэ	
опопы лымӈэ амгымнан	
матачьылгын гэрэтлин чавчывавъагтэ ралӄаӈынвэпы рэннинэт	
эʼнӄу лыгнинэт ӈэвъэнэ	
анӈэнайпыгъэ ӄынвэр ыʼвэӄуч наӄам эвлыеӄаавагыргыӈкы аʼнӄатычгатыӈӈогъэ	
опопы мычвигъэн чымӄык	
чывинин	
тымнэн	
нымтумгэ нэналвавӄэнат	
ӄынвэр ӈытогьэ кэйӈывилю гыткайпы пирининэт ярагты ривлынинэт	
чегытук ӄол гатвален эрмэчьын кэйӈывилюн армаӈвагыргын валёма гэнтэ ынӄэным ынӄэн гапойгыма эквэтгъи	
ванэван этлы эйылӄэткэ	
ымъычычоӈэт нылеӄин ымнымъеквэ ампынлёта нитӄин	
иаʼм ытлён эйылӄэткэ нымнымыт иквъэт	
наӄам ытлён тылвавыркын	
ымкувчемгъота	
мэйӈылинлиӈэ	
ӄынвэрым кэйӈывилюн яраӈы льунин эʼмитлён кэйӈывилю	
кэйӈывилюн ытлыгын нивӄин ӄыпаӈъэвӈытогэ ӄъатчагэ	
нотагты гэлӄытлин пэтле рэетгъэ	
ӄырым ӄырым	
миӈкри ӄытгъи маӈэнӄачагты	
ӄэйвъэм рэетгъэ пэтле	
ӄээӄын ӄыпаӈъэвӈыторкын	
ӄырым	
амкувчемгъота тылвавыркын паӈъэвӈыток	
эʼми кэйӈынилю	
эвырым гынан чимгъутэ	
ӈотэнӄачагты гэквэтлин ръэтъеквэ	
эвыр рагалягъа райъоӈын	
кычавычьатгъэ йъонэн пырӄаӈайык	
эвырым тутльук кэйӈывилюнэ вилют къэлитэ йымнинэт	
мэй	
этыӄун кэйӈывилю этлы эльукэ	
ӄырым	
наӄам тэгьеӈу лыӈкы аʼмыным мынылӄыритчыӄиквъэн	
рэрыӄым	
ытръэчым выёгты выквылгыӄагтэым ыннэнъют тылямакэн мынэймитгъэн	
выквылгын ӄэплюнин катам ярамэл	
пиринин рыльэтэннин	
явяв	
йъарат нынпылюӄин	
эйминниным элвэльин мэйӈычьын	
ынан элвэльин	
ярамэл вальын выквылгычгын	
мэткиит рилгиннин	
кэйӈывилюым пынлёркын	
юрэӄым чымче варкын	
къэли йыннин вилют вытрэтгъэт	
выквылгын пиринин ӄонмынга ӈагӄалетлы ринтынин ыяа	
гынтэвысӄычетгъи кавральычгын	
явяв	
ӄээӄын ӄъатчагэ гымыграк ӄыпаӈъэвӈытогэ	
аалёмка кычавычьатыркын ръэтъеквэ	
нымнымэты пыкиргъи айгоонкэнагты	
ыʼмто	
льугъэн	
эʼтки	
раӄылӄыл	
раӄылӄыл	
эйылӄэткэ рагтыгъэым кычавычьата	
рагтыгъэ нэмэ кэйӈывилю	
нивӄин ынпыначгын рэмкыльыным эʼми	
ӄо	
гынтэквъи	
тъэйӈэквъэн тыӄулильэтгъэк	
аалёмкыльэн наӄам	
йылӄэтгъэт	
ытръэттэгын	
аʼйӈама ынвылю нымкыӄин ылвэт нынмыӄэнат	
рагролмык нинэтрилӄинэт	
ынкы нытваӄэнат ымъычычоӈэт	
амӄачакэнак нытэкичгычвиӄин нинэнпэтӄин ытръэч рилеӄъыттъым эвнэмчеткукэ	
линлиӈым агтокыльэн прорым чывик нытайыӈӄэн	
ытръэч нылевтычвиӄин этлы энвэнӈыкэ пилгын нинэтиӈуӄин нанӄытъол нинэчвиӄин мранкылпак нинэнръэчумкэвӄин пилгын кэлилы нинэмутлыттьыӄин этлы эйыръэткэ наӄам ӈилгыӄэе нивлыӄинэӄэе нинэнкылвэтӄин	
левтык ыʼттъыёча аймакык ыʼттьыёча гыткат ӈалгыл нинэтрилӄин	
нывулӄытвиӄин	
льулӄыл ылвин иръэ нэнаръэӄэн милгымил ынкы нинэтрилӄин еӄааӄ ылвин чотчото нытчыӄин	
эргатыкым эӄылпэ ныгъевӄин инъэ турыгъевкы вытычгын янра ныгтыӄин	
гынмыл этлы атвыка  кэлилы мранкылпак нинэнитлитӄин	
нымӈылёткоӄэн ӈэлгыӄайгыпы тивыйгыӄэйык нинэнитлитӄин	
илгиӄэтыркын кэлилыым ынӄэн	
тивыйгыным мынга нынрыӄин	
нынэтгавӄэн нивӄин этыӄун лымӈэ яачы кынтагыргын ратва	
амгытката эмыннэнъют	
эвыр вэтгыры эмтыргытъулӄэе эвырым ӄонпы ыннэнчьэн эвыр лымӈэ ӈирэӄ	
ынӈатал ӄонпы тынӄыннэнчьэн ытръэч амгытката нэналпынрыӄэн мэӈин чавчыв гаймычьыльын чымчекин ръэнут	
левыттиым тъэр мэвын ымыльо этынва нинэнрыӄин вайыӈкы рыногыргэпы ӈылгылык нинэнитлитӄин	
левытти ӈэнку нэнаймэӄэнат тъэр нымкыӄин	
эвырым гаӄэтыкватленат нинэнлывэтӄин пэнъёлгычгын нинывинтыӄин	
ынкъам пэлгынолгын ганалгыма нинэчвиӄин амъянра нэнаргыӄэн ӄынур мыӈикин тытыл нэнэноматӄэн чеӈэтым омом тэгъеӈу лыӈкы	
ынкъам пэлгынолгыӄай гынмылкин рытьё ӄэптик нэнайпыӄэн нильуткуӄин ӄынур мыӈикин	
тъэрым эвын варкыт ярартэ ыннэным ӈирэӄым нымкыӄиным ратваӈыт ӈирэнлеӈу нэнрыркынэт ӄутти вэтчаркытым тымӈалголяӄ пэнъёлгык амгролмык ытръэч яачы ӄырым	
нытипъэйӈэӄинэт ымыльо эвэвэвэв	
пэнин ыʼттъыютльэн грэп ныяаӄэн яракэным авынральын амынан нытипъэйӈэӄин га	
мэӈин	
левытон	
ымъычычоӈэт йынйын нывинтыӄин тылгылевыт нынвэнӈыӄин нэнайваръавӄэн нэмэ гаӄопӄычьыма нинэнтыӄин	
прэрэм нинэтэйкыӄин ымныкэрэт нываӈэӄэнат ӈэвысӄэтти	
эргатык лымӈэ инъэ ныгъевӄинэт еп эргыръока киткинуӄэй ныйылӄэтӄинэт ӈэвысӄэтти	
ынӈатал ымыльо рэмкын ныӄорагыркэӄэн	
этлы атытлёпка тытыл	
ныръилеӄинэт	
тытльыттъыёча нынпыӄэн ӈэлгылгыӄай ръэнут	
мэӈин ыʼтгьыёча ныпкирӄин ынӄэнына ӄэлюӄым нэйминнин	
пэнъёлгык эчьытъулӄэй нинэтрилӄин	
нэмэ нотагты нинэнинтыткуӄин нырагтыӄэнат прэрэмыт тайкыёт тъэр эмныппылюӄинэӄэгти тытлык гыргоча вочвычьыткынык	
мыкрэмкэ ынӄэн нинэпириӄин мэӈиным нимпэӄин налпоттыркын	
ынӈатал нытытлёпӄэн тытыл рэмкын нырэсӄивӄин ралкогты нэнанкававӄэн ынӈатал ныплыткуӄин ярагты нылӄытӄин чеӈэтым нэвъянвыпчыткоӄэн авынральын	
пэлгынолгыным гынмылкин йыпъё тъэр вальыт оʼравэтльат ӈалгыл ӄэптик эмӈирэют нинэтипӄин ныпампычетӄэнат ымыльо	
ӄол нивлыӄин пампыч тайӈыквык нытлетӄин	
ынӈатал чеӈэт нымкыӄин айвалӄыл ылвин миӈкы чиниткин пэнээльын варкын ӈэнри ныялгытӄэн миӈкы ӈэнку ыяа варкын мачынан нэквэтӄин ӄоонмылгын ыʼттъыёлкэн эʼми ганмылен ылвылю ынӄэн нынльэтэтӄин чымчеӄэй ныялгытӄэн	
нэмэ гыткат эʼми тъэр ганмыленат ылвэт эмыннэнчьэн нынльэтэтӄин эвыр рэмкын ныйъоӄэн ӈэлвылым ӈэнри нагтатӄэн кынмал айвалӄылтэ гынмылкинэт ымыльо нынльэтэтӄинэт ӈэнри	
эвырым яачы тымъён ӄэюуӄэйын айвалӄыл ымыӈ кынмал	
ынӈатал ныӄаанматӄэн ынкы тъэр рэмкын ныетӄин мачынан тъэр чеӈэт чавчыв ымыльо ныӄаанмаӄэн лылепыльын рэмкыльын эʼмитлён	
миӈкри мыкайвалӄыл тэгъеӈу нинэлгыӄин	
эвыр ныплыткуӄин рэмкын нэмэ ыʼтъымыт гэгтылинэт пэнъёлгык нынлывэтӄинэт ымыльо	
ынӈатал амъярагты нытэнмавӄэн рэмкын ӄораӈы нэймитӄин ныӄорагыркэӄэн	
ӄорагыркэплыткок нытыномакавӄэн ӄымляӄая мычеэръыӄая нинэнинтыткуӄин нутэсӄык нытчыӄин ымы нутэсӄэ нэнаръэӄэн	
ынӈатал рэмкын нэквэтӄин	
ымыльо рэмкэ ӄаанмыёт нэнаӈаткынатӄэнат	
чымӄык ныпэгтымчеткуӄ инэт	
мытӄымытым ныталяӄэн мэмылен	
талятал кынмал гамытӄыма ныпатӄэн	
миӈкри амталятал ынатык ныггыӄэн	
пэтле ымыльо рэнчимэвӈын	
мытӄымыт кынмал нутгыӄин ӄырым янра рэнъэлгъэ ӄынур ныйъаӄэн	
нанывъе кынмал нэнапатӄэн нититӄин нымэльэв пынвынтыӄаматкынык нинэтрилӄин	
ыпалгын кокаткынык нэнаймэӄэн катам тытлывытгырык ырыт тынтыватгъан ынкэтэ гатален иʼны киткит гэнпыткэвлин тыркээльэтгъэк йъокым тылваквъак ӄуттиым чейвэ вэлеркылегъэт ӄынвэрым гэкэӈэ тыяалятгъак	
чейвьиьэ ръэтэты гагтатлен ръэты гэпкитлин иʼны тыпэнрыгъан ръэтъеквэ	
кытъаткэ орвоор ныппылюӄин орва трыттэлгъан эквэвэ ыʼттъыёлгытката гъэптыткулин	
тыгалягъак тытлепгъэк яалегты панэна нылеӄин	
нэмэ тыйъон нэмэ орва трыттэлгъан	
ӈэнри тыгалягьак тыгитэгъэн панэна нылеӄин эʼгычгын	
ӄынвэр кэӈунэӈ тынрыгъэн тынпа лявтэпы тыркыплыгъан тынмыгъан	
ӄулиникэк ӄэпэрин вины гэльутэ ыʼттъыт гэтриле уттык ӄэпэр гэттэтлин тылӄэгнэквъэн тынмыгъан	
кэйӈыт ярачыко тыёпатынат тытыл уттэ гэйпылин уттыт ӈилгэ гэнкылвэтлинэт яраӈы кайӈырон гэнэвлин ынкы пойга тытынпыгьан	
ятъёлеты уткучьын тынтыватгъан тынмыгъан  гывагъэ	
ятъёлтэ гэкэӈэ тыпэнрынат гайъота ганма	
ылвэт гэльутэ гачамэтата тынӄэгнэвынэт тынмынат	
вопӄы тыльугъэн раквытчыӈын колё нымэйыӈӄин нунрэпэтӄин ныркылявӄэн ӄынур уйӈэ ыʼльыл пэтле намэчатӄэн	
яврэнак мимлык тыльунэт ӈыроӄ янръатвыӄая нэнайъойгым пойга тытынпыгъан тынмыгъан ӄол ӄуттиым эквэтгъэт	
мэйӈъытвъэт пыкиргъи ыннанмытлыӈэн оʼравэтльат мэткиит нэтиӈугъэн гычормэты нылвавӄэн чемысӄымэмлык нынвэнӈыӄин	
ӈэргэрыкым ӄораӈы тынтымӈэквъан нинэлӄыриригым	
высӄымчыку гымнин гаканъё гэръилелин	
аʼрэк нылвавэгым	
ӄынвэр орвоор йынрэпы пэӄэтатгъэ гымым уттэ тиргъэк гытката	
ӄынвэр эвыр тылӄутгъэк йынрэпы тыттэтгъэк ӄаатым гатлыгатленат	
гыткалгыным гымнин тьылгьи	
ынӄоры трагтыгъак эргатыкым мытив  этъым аʼтав ӈан	
вэнлыги тычейвыткугъэк	
вэнлыги эʼӄэрэгъи	
яврэнак нэмэ иʼрэмъетык гакаӈӄор лывлетгъи оттыквагьат ӄаат	
гыткалгыным таӈыквагьэ ӄонпы тынутгьи ымыльо чимэтгьи ӄонпы ааӈкы нъэлгьи	
ынӈатал киткит нымэлевӄин нэмэ ӈан тъылыӈӈоркын	
ытръэттэгын	
ыпалгын нинэтрилӄин	
нэмэ нанывъеӄай ыпатьё тӈагыргэты нинэнинтыткуӄин	
вивти ыпалгык нинэнръэлевӄинэт нивӄинэт — тоттомыкэн лёльолгычгын ӄырымэн ыпалгын	
ынкъам нутэк нытрилӄинэт эвыр лымӈэ нэнаймэӄэн уттык нэнантыватӄэн нэнапэляӄэн гыргол	
риӄукэтэ ӄырым нынунин	
нивӄинэт — ӈотӄэн итъычьылгыӄэй ӄырымэн вивыт тынтыватгьан	
эвыр ӈан ыннэнчьэн иʼгэ рэнугнин рэтитӄэннин нинъыӄин	
нымкыӄиным эвыр нимпэӄин	
эвыр лымӈэ ӄликкин рытватьёт ыннэнуттык лымӈэ илгылӄык уйӈэ уттыкыльин тьэр омака нинэтрилӄин	
тинтинык патгыргын нинэнэвыткуӄин лымыӈкы ынкъам нинэнъимпэтӄин	
ынкъам иʼны миӈкы вальын ымыльо нинэйгирӄин чеӈэтым имыръэнут тыкэркын	
риӄукэтэ ымыӈ нинэльуӄин наӄам нырулӄин рэӄокалгын эмъигэ нинэнвэнтэтӄин	
вивыттиым нытымӄэтйивӄинэт ӄырым янра нылӄытынэт	
чеӈэтым эʼгымкын етыркын ыннэнлеӈу гытката нинэнвэнтэтӄин	
тъэрым иʼгыт ымыльо пэтле нинэтитӄэтӄинэт	
эвыр мэӈин нимпэӄин эмыннэнъют ымыльо нинэнуӄин наӄам	
нанӄычыко вивытти нылгыӄинэт нъэптыткуӄинэт	
эвыр микынэ нымкыӄин вивытти гэтитӄэтлинэт пэтле нывъиӄин ӄонпы	
эвыр лымӈэ ӈыроӄ эвыр лымӈэ ӈыраӄ чамъам пэтле рэвъигьэ	
гагтыувэкэленым эʼгычгын	
ытръэч импытвиркын эръилемъеткыльин	
эммэрынрэ гатата	
ынкъам эʼми въильын иʼны оʼравэтльа нинэльуӄин нанӄын нэнатраӄэн	
нэнарылгыӄэнат ымыльо вивытти нанӄычыкойпы нэмэ нэквэтӄин нэмэ ӈоонкы чымӄык вытрэтыркын иʼны	
эвыр лымӈэ эвъикэ йъарат нимпэӄин пэтле нэнайъоӄэн	
нэмэ нанӄын нэнатраӄэн вивытти нэнарылгыӄэнат	
ымыльоым нинэлӄырирӄин миӈкы гэльутэ ӈэнри нылеӄин эʼгычгын	
нинъыӄин наӄам ынӄэн ӄырым пэтле ыʼныйъогъан	
ӄэйвэ энъыӄаальэн гаканъе мэткиит нэнайъоӄэн	
нэнанрагтатӄэнат тъэр иʼгыт ымыльо	
лылепыткуркын оʼравэтльан аʼтав	
чеӈэт ӄынур ӈачгынӄач мэмылӄай варкын аммрагты	
гынмылкинэкым ӄынвэр этлы эʼӄэлиӈэткэ мэмыл нивӄин ӄынур мэй	
тумгытум ӈотӄэн	
амалвагты нэмыӄэй нытлепыткуӄин мэмыл	
оʼравэтльа кылпалгын нинэтэйкыӄин кэӈъегу тинтинык нывэгылкуӄин	
нэмэ чымче нъэлык мэмылӄая нинэгитэӄин ымыльо рымагтыкэн оʼравэтльан ӄэптин ымыльо	
чымчеӄэй нъэлык нинэтэгрыӄин мъэмитэ нинэнпыткэвӄин онмычыкогты нылӄытӄин пылвынтын	
уттуутым нынтоӄэн янра нынъэлӄин чеӈэтым ӈилгын нивлыӄин варкын янра нылӄытӄин мэӄьм атынвык волвакы нынъэлӄин ӄынур мумкыл	
нычынъэтӄин мэмылӄай онмычыкогты мимлык	
мынгыткэн ваарӄэр ӈилгын ымыльо нинэтрилӄин ытръэч ӈэлгыткынгыпы нинэнрыӄин мачынан нэнатанъяаӈӄэн	
нырулӄин ӄонпы мэмыл	
эмтунникэк ытръэч киткит нэрмэӄин	
чеӈэт ныпэӈъивэтӄин ӈэнку камаграк йъаратым нырулӄин	
мачынан рынрыркынин ынкы эвыр нырултывиӄин нытиӈуӄин ӈэлгэпы	
ӄынурым ынанчинит нэмэ ӈанӄо нылеӄин амвъентогты эмтэгъеӈэ	
лявтэпы оʼравэтльа нинэймитӄин ӈутку нэнагтоӄэн вэчокватык нэнаркыплыӄэн ныкэгытрэтӄин мэмыл пэтле	
иʼтин нымлеӄин ыʼттъым нэнанмыӄэн	
амалваӈ вальык рэмкэ мэмыл ныӈыттыӄин	
чеӈэтым ӈан патгыргык чымче мэмылтэ варкыт эвыр лымӈэ амӈыроӄ ыннанпатгыргык кырыткынгыпы нэчгымкытъулӄэй ваамӄалетлы нинэнӈивыӄин	
тэнтэнгыпыым ныпыльыльэтӄин вээм нэнанлыплятӄэн ӈэнри рымэмлылгав	
патгыргыкым пыкирык мимыл ныкукэльэтӄин	
нэчгымкытъулӄэй пыкирык йыӄӄэй нычыпъэтгъэн	
чамъам	
гыргол кукэльэтык нитгъэн	
мэмыля нинэльуӄин нэчгымкытъул ченэтым эʼӄэлиӈу лыӈыркынин нэлгымкытъул	
гынмыл ваамъеквэ тылельын этлы эльукэ	
ытръэч ӈутку пыкирык нинэльуӄин	
ӄэлюӄым тымӈалвагты ныръилеӄин мэмыл	
нэнапэнрыӄэн йъарат чеӈэт нимпэӄин миӈкри	
нэнанмыӄэн	
наӄам ынык вагыргыӈкы ынӄэн мэмылӄай ныгыттэпӄин	
мачынан тинтин оʼравэтльамэл нинэнэвӄин чеӈэт эвыча троочгыным уйӈэ	
ӄынур вытрэтыркын патгыргын гыргол	
купрэк ныръэчумкэтӄин ӈэнку нывъиӄин чеӈэт мимлычыку выенток лывавыркын	
аӈӄальыцагэнэв мыкцальыным ынанъяаццальын вапыцӄаяйвалӄай тылвамынан нытваӄэн ӄынвэр гытлинпыӈэвӄэй льунин ивнин гымык ӈэвмицыӄэю ӄытвагэ	
омака нытваӄэнат уйӈэ этэкицыкэ амӄынъыцо	
ӄынвэр аӈӄальыт гэцъэвӈыттылинэт	
ивнин ӈэвмицыӄэе ейвэлӄэй нэнэнэ	
эʼптэ гыт ӄынааӄыгнатгэ	
ныцагтыӄэн цэмкын эмтэкицъэмэтэ имтитэ	
ӄол айгыпы етгьи	
цаӈӈытагъэ	
эпэӄэе иниквъи	
вэлерым ӄыпааӄыгнатыцкэвыццын	
ынан яатльэпы ӄыванляцӄэквын	
нэмэ гэлӄытлин	
цаӈӈытагъэ	
эпэӄэе иниквъи	
вэлерым ӄэнапааӄылпынцытык	
эʼнӄу нэлгыццын ымыльоцык	
лыгэн ныталяйвыӄэн	
ӄынвэр вагыцца цэӄэ яйвацвагыцца ейвэцу лыгнин	
ынанъяатльэпы ванляцӄэквъэ	
ӈыроӄ ныппылюӄинэӄэгти тэкиццытъулӄэгти цылгымэйӈэльыӄэгти нэйылгъэн никвъэн лилицыку ӄыёгын ынӈэ эгитэкэ ыццъэц яцапкэцык такэцыёцыкогты ӄыёгынат ымыльо эмтыццытъул амтакэцыёццын	
яцапыкицык ёнэн	
ӈэвмицыӄэй яӈак ныйылӄэтӄин	
гэныгъевлин мэй мэй	
ӄылӄутги ӄынааӄогэ	
гэлӄутлин такэцыёццын гитэнин эвын гэйыцъэтлин	
ӄолым гитэнин эмынӈин	
ӈыроӄав ымыӈ	
коргаквъат ыпатгъат ӄутырык нанлыльонат (íʼûëãûë íýëüóíýò) тота	
ынӄэнаццын вапыцӄатыльыццын ныцэӄӄин ныпатъевыӄэн	
ымыльо кукэйыцъын гиткэлин гэцъэмпэлин эцъэмпэплыткук гэнльэтэтлин	
нивӄин ӈавмэцыйӈын аныка	
ӄыцэйвуткуццын ӄыӈэвынъюцӄикви	
айгыпы эквэтгъи	
ӈэнку нымным льунин	
мэй цэӄигыт	
эпэӄэе гэнӈивигым	
опопы ӄыӈавтыӈгэ	
эгэй ӄыллыгэ	
ӄыйылӄэтги	
эцатык кыевкы эʼмитлёнайӈын	
уйӈэ гацагтылен	
йылӄыма яйвацвагыцца ивнин нэмэ гыныгцак ӄыпэлӄынтэтги цагцолмык ӄыццыляквэ нутэцӄык ӄунцэпэтги ынӄэната вапыцӄатгыццын цэмэлеквъэ	
кылявыццын кылявыццын кылявыццын амцагцолмык	
ӄынвэр гунцэпэтлин пипикмил	
ынкэтэгнык вапыцӄат уйӈэ нъэлгьэт	
ынкъам лымӈэ кыляквъэ унцэпэтгьи ӈыцэмил нэмэ ынкэмил уйӈэ нъэлгьэт вапыцӄат	
ынӈатал лёлёмэл ынкъам килкымил цилпымил лылемил кановыццымэл ӄынвэр ӄонпы гэмэлевлин йъацат таӈъаацеко нъэлгъи льулӄыл ымыльо мутлымул	
наӄам нотацӄыцыкойпы амвэнвыяалята тэюццыт пинтыӄэтгьэт ӈыроӄ ӄолым эмпэльутэтэ гэйыцъэтлин ӄолым эмэвицъэ ӄлявылявэцъыццын ицъын ӄонагтэ плекыт катам ымыльо	
ӈыроӄавым эмӈэвыцӄэтэвицъын кэццэц кэмлилюн амъянца вальын тэӈуэлы кэлильын ӄэӈу ӄэӈукэлильын ӈыцаӄав	
гэӄитпэвлин аʼацекыйӈын	
айгоонкэнат тэрмэцьыӈкинэт нивӄинэт гымнин ытлывъёӄаегыт	
нинупынъылиӄинэт нэнамацвэтынпыӄэнат	
ӄыцымэнайгым тумгигым ейвэлигым	
энаталяйвытыкым амӄынъыцо	
нытэпцэцэмӈыӄинэт нъаляцантоӄэнат	
ӄонпы ялгытгьат ынкъам	
ӄуттиым ӄупӄэтгъэт ванэван анмыка пицыгицик амлывава ӄынвэр нэнӄымцаквъат въиткугьэт ымыльо	
яйвальаацек ейвэцу лынъё мыкэтгъи нымныму нъэлгьи эмъицэльын ӄлявылтэ нумэкэтӄинэт амӄынъыцо	
аӈӄальырагэнэв мыкральыным	
ынанъяалральын вапысӄаяйвалӄай тылвамынан нытваӄэн	
ӄынвэр гытлинпыӈэвӄэй льунин ивнин гымык ӈэвмиргыӄэю ӄытвагэ	
омака нытваӄэнат уйӈэ этэкичгэ амӄынъычо	
ӄынвэр аӈӄальыт гэръэвӈыттылинэт	
ивнин ӈэвмиргыӄэе ейвэлӄэй нэнэнэ	
эʼптэ гыт ӄынааӄыгнатгэ	
нырагтыӄэн рэмкын эмтэкичгъэмэтэ имтитэ	
ӄол айгыпы етгъи	
раӈӈытагъэ	
эпэӄэе иниквъи	
вэлерым ӄыпааӄыгнатысӄэвыркын	
ынанъяатльэпы ӄыванлясӄэквэ	
нэмэ гэлӄытлин	
раӈӈытагьэ	
эпэӄэе иниквъи	
вэлерым ӄэнапааӄылпынрытык	
эʼнӄу нэлгыркын ымыльорык	
лыгэн ныталяйвыӄэн	
ӄынвэр вагырга рэӄэ яйвачвагырга ейвэчу лыгнин	
ынанъяатльэпы ванлясӄэквъэ	
ӈыроӄ ныппылюӄинэӄэгти тэкичгытъулӄэгти рылгымэйӈэльыӄэгти нэйылгъэн никвъэн лиличыку ӄыёгын ынӈэ эгитэкэ ытръэч ярапкэрык такэчгыёчыкогты ӄыёгынат ымыльо эмтыргытъул амтакэчгыёчгын	
ярак пыкиргъи ёнэн	
ӈэвмиргыӄэй яӈак ныйылӄэтӄин	
гэныгъевлин мэй мэй	
ӄылӄутги	
ӄыпааӄогэ	
гэлӄутлин такэчгыёчгын гитэнин эвыр гэйыръэтлин	
ӄолым гитэнин эмынӈин	
ӈыроӄав ымыӈ	
коргаквъат ыпатгъат	
ӄутынэ нанлыльонат (ӈылгыл нэльунэт)	
тота	
ынӄэначгын вапысӄатыльычгын нырэӄӄин	
ныпатъевӄэн	
ымыльо кукэйыръын гиткэлин гэръэмпэлин эръэмпэплыткук гэнльэтэтлин	
нивӄин ӈавмэргыйӈын аныӄун	
ӄычейвыткуркын ӄыӈэвынъюсӄикви	
айгыпы эквэтгъи ӈэнку нымным льунин	
рэӄигыт	
эпэӄэе гинивигым	
опопы ӄыӈавтыӈгэ	
ӄыллыгэ	
ӄыйылӄэтги	
эргатык кыевкы эʼмитлёнайӈын	
уйӈэ гарагтылен	
йылӄыма яйвачвагырга ивнин нэмэ гыныкрак ӄыпэлӄынтэтги	
рагролмык ӄыркыляквэ	
нутэсӄык ӄунрэпэтги	
ынӄэната вапысӄатгыргын рэмэлеквъэ	
кылявыркын кылявыркын кылявыркын амрагролмык	
ӄынвэр гунрэпэтлин пипикмил	
ынкэтэгнык вапысӄат уйӈэ нъэлгъэт	
ынкъам лымӈэ кыляквъэ унрэпэтгьи ӈырэмил нэмэ ынкэмил уйӈэ нъэлгъэт вапысӄат	
ынӈатал лёлёмэл	
ынкъам килкэмил рилпымил лылемил кановыргымэл	
ӄынвэр ӄонпы гэмэлевлин йъарат таӈъаачеко нъэлгъи	
льулӄыл ымыльо мутлымул	
наӄам нотасӄычыкойпы амвэнвыяалята тэючгыт пинтыӄэтгъэт ӈыроӄ	
ӄолым эмпэльутэтэ гэйыръэтлин ӄолым эмэвиръэ ӄлявылявэръычгын иръын ӄонагтэ плекыт катам ымыльо	
ӈыроӄавым эмӈэвысӄэтэвиръын кэркэр кэмлилюн амъянра вальын тэӈувъэлы кэлильын ӄэӈу ӄэӈукэлильын ӈыраӄав	
гэӄитпэвлин аʼачекыйӈын	
айгоонкэнат тэрмэчьыӈкинэт нивӄинэт гымнин ытлывъёӄаегыт	
нинупынъылиӄинэт нэнамачвэтынпыӄэнат	
ӄырымэнайгым тумгигым ейвэлигым	
энаталяйвытыкым амӄынъычо	
нытэпрэрэмӈыӄинэт нъалярантоӄэнат	
ӄонпы ялгытгъат ынкъам	
ӄуттиым ӄупӄэтгъэт	
ванэван анмыка	
пичыгичик амлывава	
ӄынвэр нэнӄымчаквъат	
въиткугъэт ымыльо	
яйвальаачек ейвэчу лынъё мыкэтгьи нымныму нъэлгъи эмъирэльын ӄлявылтэ нумэкэтӄинэт амӄынъычо	
эпээцэмкын нумэкэтӄин ымыльо эпээпэгти	
гытокалельын нэнамӈылятӄэн калцелгыным ынин йъэлгытомгын	
ытлывъёӄай ымыльо нумэкэтгъэн	
пипиӄылгын иʼцэццын попокалгыным цыпыццынин	
янцаӈайӄай цыкавравъё	
умэкэтгъэт етгъэт	
гытокалельыт янотгъат	
эпээцэмкын амъяацы	
эʼцамгогьат	
мыкгыткальын ӄэйвэ нъыянопкэццъан ӄоныръым выквык эвыца цыгыткунин нутэцӄын	
тымӈэквъэ наӄам ӄоныръым амалваӈ вальын нымкыӄин цъэт	
коцылгыӈавыт янотгъэ	
ымыльо пэлянэнат тумгыт цыпъё пицинин	
цымӄык мацынцъамвальыццыт ыццъэц эцатык гэетлинэт	
ӄуттиым ӄонпы эквэтгъэт панэна тылеццыт игыт	
эпээрэмкын нумэкэтӄин ымыльо эпээпэгти	
гытокалельын нэнамӈылятӄэн калчелгыным ынин йъэлгытомгын	
ынан ымыльо эпээрэмкын нумэкэтгъэн гымниным ӈавытлывъётомгын коргылгыӈавыт аталтанӈыным тыӄиӈэвыт мыкгыткальыным ытлывъёӄай ымыльо нумэкэтгъэн	
пипиӄылгын иʼрэркын	
попокалгыным рыпыркынин	
янраӈайӄай рыкавравъё	
умэкэтгъэт етгъэт	
гытокалельыт янотгъат	
эпээрэмкын амъяачы	
эʼрамгогъат	
мыкгыткальын ӄэйвэ нъыянопкэргъан ӄоныръым выквык эвыча рыгыткунин нутэсӄын	
тымӈэквъэ наӄам ӄоныръым амалваӈ вальын нымкыӄин ръэт	
коргылгыӈавыт янотгъэ	
ымыльо пэлянэнат тымгыт	
рыпъё пиринин	
чымӄык марынръамвальычгыт ытръэч эргатык гэетлинэт	
ӄуттиым ӄонпы эквэтгъэт панэна тылеркыт игыр	
мцанлыӈыным гэӈэвъэнэ нымӈиӄин гэвэ эгэгэй	
аʼмыным ытлён мытанцэтылягъак игыт	
йылӄэтгьи	
турыгьевкы нивӄин ӈаным ӈан ӄэйвэ тытанцэтылягъак наӄамым ытлён цэлытлыӈын цэты иаʼм тынкавцаквъан	
ээтъам	
цатанӈавӈэн	
мынпаамык ильуткук	
мынпицыгицимык	
тытыл гатытлёплен	
оʼцавэтльан галягъэ	
ивнин ӈэвъэн цай цай	
кынтацэтыццын ӈотӄэн	
гук	
ӄонпы мыкмутлыльын ӈан ӄлявылцыӈын	
аныӄун вай вай	
плекыт ӄынлигынэт	
вай вай эквэтыццын	
эӄылпэ аны	
наӄам цэлытлыӈын ынӄэн ныцъэӄин	
гы	
аʼтав ӈан	
мацынан	
вэлерым мымутлюгъэк	
вэлеццыленин йъонэн ӈэвъэным цит гивлин ӄээӄын ӄэнъатчагэ	
кыццэлык гынкэквъи йыцъэтгъи	
наӄам кэгынмэ кыплынэн тымнэн ымыльо цилти цыкавраннэнат	
мранлыӈыным гэӈэвъэнэ нымӈиӄин гэвэ эгэгэй	
аʼмыным ытлён мытанрэтылягъак игыр	
йылӄэтгьи	
турыгъевкы нивӄин ӈаным ӈан ӄэйвэ тытанрэтылягъак наӄамым ытлён рэлытлыӈын рэты иаʼм тынкавраквъан	
ээтъам	
ратанӈавӈэн	
мынпаамык ильуткук	
мынпичыгичимык	
тытыл гатытлёплен	
оʼравэтльан галягъэ	
ивнин ӈэвъэн рай рай	
кынтарэтычгын ӈотӄэн	
гук	
ӄонпы мыгмутлыльын ӈан ӄлявылчыӈын	
аныӄун вай вай	
плекыт ӄынлигынэт	
вай вай	
эквэтыркын	
эӄылпэ аны	
наӄам рэлытлыӈын ынӄэн ныръэӄин	
гы	
аʼтав ӈан	
мачынан	
вэлерым мымутлюгъэк	
вэлеркыненин йъонэн ӈэвъэным чит гивлин ӄээӄын ӄэнъатчагэ	
кытрэлык гынкэквъи йыръэтгъи	
наӄам кэгынмэ кыплынэн тымнэн ымыльо рилти рыкавраннэнат	
нотагты гэлӄытлин куццын яцайӈын гэльулин цыногыццэпы гэгитэлин яцак ӈалвыльыйӈын цъоцааццын	
цыӈкэтгъи цыногыццэпы пэнвэлӄэй тымнэн	
ӈававынцальыйӈын нивӄин тытэӈэт ӈан	
въигьи	
ӈаццыногты цинтынин	
имтинин яцагты цыньэтэннин	
цэӄокалгыным нымтумгу нотаӈавыйӈын ӄа ӄа	
ацьыткэццын	
вэлерым эцьытьулӄэе ӄэналпынцыгэ	
ӄэйвэ мыкэцьытъулӄэе пынцынэн	
нивӄин тъэццын	
йылӄэтгъэт	
эмгынунныкитэ кыеквъи нутэӈэвыт эквэтгъи яцайӈын льунин ӄа	
ӈотӄоры	
тыттэтгъи цыногыццэпы циӈкэтгъи кыцыӈайӈын тымнэн	
ивнин ыӈнот иквъи авынцальын цекалваӈ вальын	
нывъиӄин	
кыпыӈайӈын пицицӄыценнин ӈаццыногты цинтынин	
циӄукэтэ имтинин наӄам ӄутык лынаквъэ	
авынральын эʼйӈэвнин вако	
ӄинэнылӄутэтги	
гук	
нивӄин	
ӈотӄэнына тымыццатыццынэн	
уттуут пицинин ӈытогъэ лявтэпы кыпцевынэн	
ток	
кэгыццэтгъи	
яцагты гынтэквъи	
ыʼмто	
куццыл нивӄин	
этъым цыногыццын эʼӄэцэгъи	
ии	
эʼӄэцэгъи ӄэйгипэ	
гытгылӄатгъэ валвыйӈын тинтинык аʼнэлёгъэ гытгэтынвэн нэнэнэӄэй йытонэн	
нанӄынацэнэн ыннэ гэйыцъэтлин нанӄын пицинин цымӄык имтинин яцагты	
гук	
ынныткэццын	
вэлерым ыннэнцьэн ӄинэйылги	
ӄэйгипэ ыннэнцьэӄэй йылнин	
йылӄыма гытгылӄатгъэ нотаӈавтыйӈын аʼнэлёцӄэквъэ гытгэтынвэн нэнэнэӄэй йытонэн нанӄыццайвынэн ыннээн йытонэн нымкыӄэнаццын	
имтинин этцылвавытвавыццын гытлипицинин	
тинымлегъи пылӄэтгъи	
нотагты гэлӄытлин куркыл ярайӈын гэльулин рыногыргэпы гэгитэлин ярак ӈалвыльыйӈын ръоратыркын	
чиӈкэтгъи рыногыргэпы пэнвэлӄэй тымнэн	
ӈававынральыйӈын нивӄин тытэӈэт ӈан	
въигъи	
ӈаргыногты ринтынин	
имтинин ярагты рыльэтэннин	
рэӄокалгыным нымтумгу нотаӈавтыйӈын ӄа ӄа	
ачьыткэркын	
вэлерым эчьытъулӄэе ӄэналпынрыгэ	
ӄэйвэ мыкэчьытъулӄэе пынрынэн	
нивӄин тъэркин	
йылӄэтгъэт	
эмгынунныкитэ кыеквъи	
нутэӈэвыт эквэтгьи ярайӈын льунин ӄа	
ӈотӄоры	
тыттэтгъи рыногыргэпы чиӈкэтгъи кырӈайӈын тымнэн	
ивнин ынӈот иквъи авынральын чекалваӈ вальын	
нывъиӄин	
кырӈайӈын пирисӄыченнин ӈаргыногты ринтынин	
риӄукэтэ имтинин наӄам ӄутык лываквъэ	
авынральын эʼйӈэвнин вако	
ӄинэнылӄутэтги	
гук	
нивӄин	
ӈотӄэначга тымычгатыркынэн	
уттуут пиринин ӈытогъэ лявтэпы кыпчевынэн	
ток	
кэгытрэтгъи нутэӈэвыт	
этъоӄааӄын чыкэеквъи ярагты гынтэквъи	
ыʼмто	
куркыл нивӄин	
этъым рыногыргын эʼӄэрэгъи	
ии	
эʼӄэрэгъи ӄэйгипэ	
гытгынӄатгьэ валвыйӈын тинтинык аʼнэлёгъэ гытгэтынвэн нэнэнэкэй йытонэн	
нанӄыпарэнэн ыннэ гэйырьэтлин нанӄын пиринин чымӄык имтинин ярагты	
гук	
ынныткэркын	
вэлерым ыннэнчьэн ӄинэйылги	
йытонэн нымкыӄэначгын	
имтинин этчынвавытвагыргын гытлипиринин тинымлегъи пынӄэтгъи	
а) энмэным аʼачекӄай гачакэтта чавчывачгыным ӄонпы	
гивлин чакыгэт гэ	
там	
ӈэвъэн ӄыльугын	
нивӄин чамъам	
миӈкри ӈэлвыл гымнин иаʼм мыпэлягъан	
раянратгъа раманаӈатгъа	
нивӄин чакыгэт амгымнан мэчынкы	
вынэ ӄэквэтги ӈэвъэн ӄыльусӄиквын	
ӄыӈэвынъюсӄиквын	
ӄыӈавтыӈгэ	
ӄыматагын	
кмиӈын ӄыгтогын	
ынан мургин яравагыргын ӄырым рэткуӈын ӄулитгивик	
гэквэтлин аӈӄачормык гэпкитлин аӈӄачормэпы тагъэ тэргатгъэ гымнин ынпычьычакыгэт иаʼм томыгнотагты инэнӈивыгъи	
ӄынвэр аӈӄата ейвэчу гэлгылин	
гынонаӈӄайпы челгыпылвынтыянръатвыӄай гэетлин	
ыʼтвычыку ӈавысӄатыйӈын вакъотваркын ивлыкыттэлльэн мутлыльулӄылльэн	
нивӄин пыкитльэн рэӄигыт	
нытэргатэгыт	
иаʼм ытлён	
иквъи ӄлявыл ынпычьычакэтта гивигым	
ӈавъанчыӈын ӄылӄыритчыӄиквын	
нивӄин ӈэвысӄэт ытлёным вай тыетгъэк	
нивӄин ӄлявыл рэӄулымӈэ	
опопы ӈэвъэну мылгыгыт	
ӈэвысӄэт нивӄин этыӄун мынрагтымык гынык чакэттэты мынылӄынмык	
ӄэйвэ вынэ нырэӄыным	
ӄэйвэ рагтыгъат ярак пыкиргъэт нымытвагъат мыгныму нъэлгъэт ӄонпы чавчыво	
в) аӈӄайпы лейвыльын гычормэпы мэмылӈыттыльын оʼравэтльан чит	
йынрык гатаранлен	
энмэн ӄун ӄликкин кэйӈыт льунинэт	
кайӈырамкычгыным ымыльо	
ӄынвэр айылго лыгнинэт ярачыкогты гынтэквъи	
наӄам эргатык оʼравэтльарамко кэйӈыт нъэлгъэт ымыльо	
ыныграгты пыкиргъэт нымкыргэри ӄлявылтэ ӈэвысӄэтти ынпыначгыт ынпыӈэвыт ӈинӄэгти ымыльо	
ӄулильэтгъэт эʼйӈэквъэт мэй	
ӄлей	
ӄыетги	
ӄынтогэ	
ӈотӄэнаморэ	
гынин мыкӈэвъэнлыӄылти етгъэт	
ӄымататкогэ	
ӄэймитыткуги	
гэймитлинэт матанэнат мыгрэмку нъэлгъи	
ыʼттъычга ӄэпэр эʼйӈэвниным тагам	
нивӄин	
опопы нотагты мынылӄынмык	
чамъам	
иаʼм ытлён	
тынӈапрытын тыльугъэн	
катам гымыгмич	
ээ	
гук	
нивӄин	
опопы этынвычгын мылӄыритчыӄиквъэн	
этын ныпкирӄин ныпэрӄыёӄэн	
руниным куниным пэтле	
нивʼкин нычачаӄэн	
вылгэлваамкырыткынык катамкырыткынык гытгыным варкын эльукы нынны	
энмэным гытгычыко тэленъеп ынныйӈыным гатвален колё нымайыӈӄэначгын юуткуннээн ръэнут туйкэтуй нынны	
ӈаным ӈан аʼачекӄай гытгычормэпы нылейвыӄин ынӄэначга пирисӄивнин гапойгыма гавэръына титӄэннин	
ытлыгэ аʼтчанэн аʼтчак лывавнэн эквэтгъи	
ӄырэрыӈӈогъэым ытлён гытгык пыкиргьи	
тойкайӈыным пиӈкугьи ӄымэк пиринин мэткиит энъыӄаата гычормэты эквыйынрэты гынтэквъи	
эвыӈаным ынӈин	
ӈотӄэначга тымнэн	
нымнымэты ӄытгъи нымнымыт эʼйӈэвнэт	
етгъэт нымкыргэри мытлыӈэн орвыт омака гэквутлинэт ваамэты йынрэпы гананӈавленат	
туйкэтэым пиринин рыныкватгъэ ымыльо рэмкэ нэтиӈугъэн нагтогъан ампойга нанмыгъан нананӄыпарэгъан	
ӄынвэр нанӄычыко аʼачекӄай гапойгыма нэльугъэн ымыльэты вальын ванэван энчимиръэвкэ ытръэч въильын	
ынӈатал паагъэ тойкайӈын	
эʼгычгыным нотагты лейвыгьи ылвэӄэюуӄэй льунин эвӈан иквъи опопы мынугыт	
аʼтав гынан	
йъарат ӄупӄыльигым	
опопы ӄинэтрилги	
ынан яврэнак пэнвэлю мынъэлгъэк	
рэрыӄым	
ынан яврэнак	
гэтрилин	
яврэӈӈогъэым лымӈэ	
ивнин нэмэ ыʼмто	
миӈкэмил гынин лымкыгыргын	
эʼтки вынэ	
амкылява тытваӈӈогъак	
ӄупӄыльигым йъарат	
ынан яврэнак кырымынтано трэнъэлгьэ	
яврэӈӈогьэ лымӈэ панэна ръотавыркынэн ынан таачымынтано	
ӄынвэр кырӈэну нъэлгъи	
йъонэн нэмэ иʼгэ ыʼмто	
ӄэйвэ увикыпчыткугъи эчьытвигьи	
кэтэм игыт мынпэвлинмык ӈирэмури	
нырэӄыным гыныгмич наӄам амръэлярачвыӈкы ӄинэпириги	
гайъота ганма	
иʼрэгъэт рачвыӈгъат	
эʼтки нинъыӄин ылвачгын йъок лывавыркынэн иʼгэ	
явяв	
ӄэнъатчагэ	
тылвавыркын	
гук	
кытьаткэ миӈкри	
аʼмыным тыгагчавыркын миӈкри	
тылвавыркын аʼтчак	
маравыӈӈогъат эвыӈӈогъат	
иквъи иʼны ивнин аʼӄарынныльаккайӈэгыт	
ылвачгыным иквъи рыгатӈойӈыльаккайӈэгыт	
ӈаргыногты киткит ыяа гэлӄытигым тымкылгыӄагтэ варкыт ӈэнку ӈирэӄ тымкылгыӄагтэ	
ыʼттъыёча вытрэтыркын ӄол мачынан чымчеӄэй	
ынкы вайыӈӄач ӄынур йъэекык рымагты гэлӄытигым	
тымкылгыӄайык пыкирык вайыӈӄаткэнак нивигым го го	
гымнанчинит ныӄулильэтигым ӄынур тымкылгын нивӄин	
ынӈатал гымнан ельо гым	
ынанкэным	
миӈкэкин	
ельо	
эвычанрамкэпы тыетгъэк	
ынанкэным	
раӈӈытагъэ	
ыяа ӈанӄоко раӈӈытагъэ	
ынпыӈэвӄэй ӄынур пэнин тэнантомгыӈкэн ынпыӈэвӄэй рэлку варкын	
ӄучеӈэвыт нынны	
энаальыным армачьыральын рымагтыкэн тымкылгыӄай нынны равычгаӈавӄай	
китъам	
рэӄын риквъэ равычгаӈавӄай эвъянынпыӈавӄай	
ӈэнри ӄылӄытги	
тылӄытгъэк ӈэнри ыʼттъыёлрагты	
нэмэ ӄынур пэнин го го	
мэӈин	
ельо гым	
ынанкэным	
мэӈкокэн	
ивтылрэмкигым	
ынанкэным	
раӈӈытагъэ	
вынэ ӈот	
оʼравэтльан нытъылӄин мургинрэмкыкин	
нытъылӄин йъарат	
этыӄун тычинъюргэквъэк тыетгъэк	
гук	
ынанкэным	
рэӄын нивӄин райыӈӄэн ынпыӈэвӄэй	
нивӄин райынрэ ӄылӄытги	
рэӄын риквъэ армачьыральын	
эгэй	
гук	
явяв	
мынтогъак	
аʼтав лыгэн ӈанӄоко етгъи	
ынкы тымкылгыӄайыткынгыпы въэйӄэй ынкэкин гыргочакэн гэнлыпъэтэ	
ӄынур ынпыӈэвӄэй ынӄэн	
ыʼттьыёлрайпы тыпэлӄынтэтгъэк	
ынкы пыкирык нэмэ го го	
ӈирэмури игыр	
тумгытум ӄулильэтыркын ӈавыл	
тагам	
мынылӄынмык	
аʼтав лыгэн ӈанӄоко оʼравэтльан етгъи	
эгэй	
явяв	
мынтогъак	
нэмэ въэйӄэй гэпиритэ ӄынур пэнин	
ынӈатал въэйӄэгти ӈирэӄ гэпиритэ ярагты гэнльэтэтэ	
нэмэ ярагты гэпэлӄынтэтэ ӄынур йъыйыӄгыпы рымагтэпы эвыр ӄынур	
ярак пыкирык морыграк турыпкиры ымыльо рэмкын ӈэнку ярачыко варкын	
ынпыӈэвӄэгти ӈирэӄ трэтынэт вайыӈкы тытрилынэт	
эʼмитлён тъылыркын оʼравэтльан ӈэнку чымче тытрилынэт ынык гыргол	
ынкы гэквэтлинэт	
эргатык турыгъевкы тэючгыӄэгти ӈирэӄ гэтэйкэ ӄонпы ныппылюӄинэӄэгти	
эчьытъулӄэгти ӈэнку тыёнат гамгач ӄынур рытрыӄагтэ ныппылюӄинэӄэгти ныгытӄэнаӄагтэ тынчымӄэтынэт ыргин ӈэлгычгын ӄынур	
ынӈатал панэнагты тынльэтэтынэт эʼми миӈкэкин айвэ гэпирилин въаглыӈын кэтэм пэнинэк гэтриле ыʼттьыёлракым яалракым	
лымӈэ гарагта гэпэлӄынтэтэ	
пэнинэк ӄынур йъыйыӄгыпы пыкирэ	
энмэн тъылыркын оʼравэтльан	
пэнин энмэн кэйӈын тоттомгаткэн кайӈыйӈын ынӄэнано тынъэлгъэк	
пэнин рыгрыг ынин ымыльо нылгыӄин	
ӄырымэн умӄы наӄам кэйӈын эвыр	
чиниткин вэгыт тынмылюркынэт	
тъытльэн оʼравэтльан ынӄэната гэпиритэ	
эʼми тъылыркын ынӄэната гэпирисӄивлин ымыльо тъытльэн оʼравэтльан	
гэпиритэ гэттутэ амкэрка уйӈэ эвиръын	
ръэнут эвыр лымӈэ нылпивӄин эвыр лымӈэ аʼлыгатгаткок гыткалгын нинэлпивӄин эвыр лымӈэ тыёлгын нинэчвиӄин микынэ чеӈэтым мутлымул нымкыӄин ӈаргын нынтольатӄэн ӄынур нъэчеӄин майӈъаӄалеӈгыргын	
эвырым этлы инэнмэлевкэ рэвъигъэ	
ынкэкин эвъян панэна варкын	
амгынонканойпы нэнагнатӄэн нивӄин	
коргылгыйӈын ӄыетги пэнин тоттомгаткэн коргылгын	
ӈачгымынга гэпиритэ ӄынур	
вай вай	
ӄыннигын ӈан	
ченэтмынга ӄынур нынниӄин рэӄэ ӄынур нинэнкылвэтӄин	
эвыр лымӈэ этъоӄааӄын нинэтриткуӄин ӄонпы гэмэлевлин ӄынур пэнин нынъэлӄин тэленъепкин пэвгыргын ынӈин вальын	
нытъылӄиным эвыр мэӈин гэннутлин йъарат наӄам еп энэвкыльин лымӈэ эвъян варкын гымнин	
тивыркын	
мэмынӄай тоттомгаткэн мэмылӄаё тынъэлгъэк	
мэмылӄай тэнантомгыӈкэн ӄэтэнтэнчыӈын нинэнэвӄин	
тнотгыргык ӈыроча нэнавъентойгым ӄынур нинэттуйгым ынкы ныплыткуйгым	
пэтле эгъоӄааӄын эвыр лымӈэ эргатык ныпыткынтэтӄин	
эмтъылльу тытваркын мратыӈагыргэпы тыгнатыркын галгайӈын карпайӈыным ныетӄин карпайӈыным гапылвынтытэӈа гирвытиӈэ тъыльоравэтльэты йыкыргычыкогты рэсӄиквъи онмыӄалялвын ярано лыгнин	
понтачгыным ӄынчичьэтгын ленлеӈыйӈын ӄытэӈгитэгын пылвынтыяга ӄыегыткугын пылвынтытэӈа ӄынпыткэквын нынтогъаным тъычгыргын эʼннэпы мачвэйпы нанӄэпы ымыльо ывэкгыпы	
ынӈатал тъыльоравэтльан пуйъэтэ нэнанйытравӄэн ӄынур пылвынтыгалгарыгрыг	
ытръэч	
эмтъылльу тытваркын мратыӈагыргэпы тыгнатыркын ӄинэвинрэтги аӈаӈвагырга ӄинэгитэги	
нивӄин мратыӈагыргын ӄырым	
тыӈэсӄын ӈан	
ӄинэвинрэтги аӈаӈвагыргаӄинэгитэги	
нивӄин тыӈэсӄын ӄырым	
ӈачгытыӈагыргэпы тыгнатыркын ӄинэвинрэтги аӈаӈвагырга ӄинэгитэги	
ӈачгытыӈагыргын нивӄин ӄырым	
янотлявтэпы тыгнатыркын ӄинэвинрэтги аӈаӈвагырга ӄинэгитэги	
янотлявыт нивӄин яаллявтэпы ӄыгнатгын	
гыныграк мраӈоткынтагнык ӄэргыӈавысӄатыйӈын тымкылгыӈавыт тоттомгаткэн ынпыӈэвӄэй ыныкайпы эвъян ӄыгнатгын	
тыёпатгъан	
раӈӈытагъэ	
эмтъытльигым аӈаӈвагырга ӄинэгитэги	
аʼтав ӄун мытааӈгъан	
въаглыӈыӄай йылнин пылвынтыгалгайӈын пылвынтыравыльыйӈын	
тилгытэквъэк въэйӄэе тьычгыргыным тыгтогъан рэвымрэвгиниву тытэйкыгъэн пылвынтыравыльыйӈа тымъёлӄыл роолӄыл	
амӄынъычо кмиӈыӄэй нывъиӄин микынэ йытоо	
гымнин ӄол эвъян варкын	
эвыр нанӄыльо гэнъэтлин нэмэ ӈэвысӄэт аӈӄачормыкэн выквылгыӄай понтавыквылгыӄай четлёвыквылгыӄай чымкычгычыку ръэчыку тыёгъан	
эʼннэпы ныйпынэн	
ынкъам эвъян	
аӈӄагынонык ынныйӈын варкын нымайыӈӄэначгын аӈӄайӈын ымысӄыльын мимыл нымэйыӈӄин	
тоттомгаткэн еп ынныйӈын	
пэнин илюкэ вальын нутэсӄу ӄэптин гэнъэтлин	
ынӈэ ӈутиннутэк атвака ӈэнку ӄытваркын ынныйӈыткынык ӄытваркыны нъурэтӄин ӈинӄэй вэлёйпы нынэвӄин кылылялгыӄагтэ ныппылюӄинэӄэгти амӈыроӄ нэтйивӄинэт ӈалгыл нынитлитӄинэт ӄынур вилюлгыт	
элвэльин йъилгын ныпинтыӄэтӄин амалваӈ вальын ныпатӄэн эвыр лымӈэ ыннээн эвыр лымӈэ тэкичгын кыкватъол ӄол	
ӈалгыл ымыльо ӈыроӄ торэлкат нытрилӄинэт амъянра ымыльо	
пэнъёлгын ӈаргын нытэйкыӄин тытльыттъыёча рымагтыӈӄач ымыльо торэлкат амчече ӈэнри нытрилӄинэт киткит ыяа	
нэнэнэӄэй тынрыркын торэлкат тывэӄэтыркынэт нэмэ тыпэлӄынтэтыркын эмынӈин нэмэ тывэӄэтыркын аммрагты ӈыроча ынӈин тыпэлӄынтэтыркын	
ынӈатал рэмкэ ымыльо тэкичгын нинэнуӄин кыкватъол	
чамаым пэнъёлгын нэнанкававӄэн авынральа	
аӈӄакэн ыяакэн пыӈыл этыӄун нэнавалёмэгым	
ӄоныръым этлы эльукэ гымнан ытръэч ампыӈыл нэнавалёмэгым	
ытлён чиниткин рэмкын нуйвэлӄин йъарат аʼӄарамкычга амалваӈ вальын уйвэл	
чымӄык въилъын эʼмитлён оʼравэтльан игыр нотагты нэнльэтэтгъэн эргатык ынӄэн въильын нотасӄычыкогты ӄэйвэ этлы энаёка лыгэн ытръэч нутэк нэнапэляӄэн	
эргатыкым эвыр мэӈин уйвэл тэгъеӈыркынин оʼравэтльа эвъяным уйӈэ наӄам уйвэл тэгъеӈу лыӈыркынин нотагты нылӄытӄин миӈкри айвэ въильын гапэлялен ынкы киткит чымче ныпкирӄин чеӈэт вытрэтыркын панаальыйӈын	
ныкэттываӄэн ӈэнку акэрка нылӄытӄин пэкръиле ӄачакэн гыткалгын яачекэн ӄынур ӈойӈын	
ныӄулильэтӄин га га га	
тэриӄукэӈэ	
ынкы ныпкирӄин валы рынна нинэнльэтэтӄин	
ӈэнку пыкирык въэльоравэтльатыргытъолӄай нинэчвиӄин аёым нэнагтоӄэн эмкиткинуӄэй этлы нымэйӈъэв	
авэръэты кэркэрэты нылӄытӄин ныкэргыпӄэн нырагтыӄэн киткит ыяа нэнапэляӄэн тэкичгын нымэльэв нэнанкыквавӄэн тэкичгын нутэк	
амӄынэргатык нымэльэв нинэнчеӈкээвӄин кыкванмачы ынкы	
ынкъам нымэльэв таӈкыкватыркын эчги ярагты гэнльэтэтэ	
нымэльэв тэючгычыку нэнаёӄэн ӄулиникэк рывытрэлӄылгавкы нинэнръэлевӄин	
мэӈин анӈэно лынъё оʼравэтльан нинэйылӄин ытлён вай вай	
ӄынугын ӈотӄэн	
ӄэлюӄым нинэнуӄин киткит этъоӄааӄын ымыльо йыкыргын тылвыркын нанӄыным ымыӈ нывилетӄин пэтле нывъиӄин	
нэнанмыӄэн	
чеӈэт эвъяным уйӈэ ынӄэната нэнанмыӄэн	
мэӈин анӈэно лынъё оʼравэтльан чама уйвэл ӄол ярак нинэплыткуӄин эʼчеплытку	
винвэ нэнайъоӄэн ыттыт гынмылкин аʼчан	
ынкы ныпэӄэтатӄэн ӄынур винвэ нинэпириӄин аʼчан ытлёным нэнэвъянватӄэн ынӄэната оʼравэтльан нэнанмыӄэн	
кургыӈэвытин ӈилгын тыгтыркын чаато тылгыркын (анӈэно лынъё ӈотӄэначгын) тыгрыркын ымыльо увик трэнкылвэнӈын пэтле рэпэӈъивэтгъэ ралваквъа равакъогъа	
ӄынвэр авакъока иткэ ромаквъа ратгытлёгъа йыкыргэпы рамотлынтогъа мутле рэчиӈкэтгъэ яачы нарапэляӈын	
ӈаргынэнайпы эвъян тыгнатгъан	
янотлявтэпы гакаӈӄор тыгнатгъан вэнчымӈачгын тыванлягъан ыʼттьыёл моолгатыльын	
галванпрорма тыквутвылгынэт	
гынонканойпы тэткэюн тыгторкын ынӄэната тыркыплыркынэгыт	
ынкъам тъэйӈэвыркын	
га га га	
гынтэвкы лывавыркын вутыплыткук	
чыгэйвээм рэто тылгыркын ӄэралгын тъэйӈэвыркын ытри эмнуӈигын ымыльо нымнымгыпы ыʼнынлыратгъан	
увэлӄычгын тытльыттъыёча тувинтыркын майӈыпэнъёлгычгыным тытэйкыркын	
ынӈатал тивыркын ӈот	
эвынрэмкыльигыт ӄырэсӄикви	
ынкъам мынӄамэтваркын ярак ынантаӈроолӄыл мыннуркын	
эвыӈан ӈэвъэн ӄыматагын эвыӈан авынынтоолпырайгыт	
эргатык ныялгытӄэн рэмкын ӄэглынангэт муулӄыткин чимгъун яаркынэн	
киткит ӄулиникэк ӄаалвылё нэнанмыӄэн ымыльо эвъян нинэнпэлӄынтэвӄин	
янотлявтэн гакаӈӄор нинэнпэлӄынтэвӄин	
ынкъам нытэпрэрэмӈыӄин ёоʼт ымыльо нэнанӄамэтвавӄэнат тымӈэмэӈкрэ нинэнинтыткуӄинэт	
ытръэч	
в женском произношении в мужском произношении в женском произношении в мужском произношении тэлеӈ энмэн айван ытри эйвэльыт нъэӄэчитӄинэт	
ӈотэннотаӈӄаткэн ёаʼ левлеву гэлгылин	
гэлгэлгыпы гэнльэтэтлин	
энмэн ӄол йъилгын гэткулин гэлгэлыткынык	
энмэн йыӈэръугъи	
ванэван нынутэвытрэтыркын	
энмэн рыркъайӈан валёмнэн	
нъэгнопытваӄэн ынӈин иръычыку	
ынкъам ӄутынэ ёпаннэн эӈэӈыльэ гэлгэлыткынык йылӄыльын рыгъевнин гу	
тытэӈэтигыр	
ӈутку нытвайгыр	
энмэн лылепгъи	
гу	
лыгэн тэргатгъэ	
иквъи ынӈот атэргатка нымным вай чымчеӄэй варкын эйвэн ӄытлыги	
ӈутку нэльугъэн	
ӈыпэгъэт	
энмэн яраӈы	
галгэным эвиръыт иръыт галганалгэн	
гык	
энмэньм айванатым нэмыӄэй	
эйвэльык ыннано вальын йилиил	
энмэн нэпиричитынэт ымыльо нэпиринэт ынӄэн ӈирэӄ оʼравэтльат	
эӈэӈыльын нэлпынитгъэн	
ӄолым нанмыркын ръэйипэ лявтэпы каноткынгыны нанмыгъан	
ынкъам эӈэӈыльыным нэтрилгъэн пурэлю налгыӈӈогъан	
лыгэн ӄунэче киквъи	
эчги йылӄэтгъэт гантолен рыркакалы эʼйӈэвнин аӈӄагты эʼйӈэвыткугъи	
энмэн люур ыяайпы етгъи рыркы	
како како	
энмэн рыркы гэпкитлин	
энмэн аны ӄынур ӄун нутэсӄын	
энмэн лявтыткыната чейвыткугъи эквэтгъи	
энмэн эвыр пэляё рыркы ыʼттъыёча нынъэлӄин	
ӄитвэютэ ивнин гык	
аʼмыным ытлён нотасӄыеквэ тургиным рэмкын ныгйинӄин морыкагты	
гук	
аʼмыным ытлён чымӄык пэлятыркын	
ӄэйӈун тургин рэмкын эʼтки	
гуӄ	
панваррыркат ӈирэӄ ивнинэт гуӄ	
аʼмыным мынынлегъэн рэмкыльын	
ӄутынэ ывэкэткынык рыӈэлӄивэннин	
ынӈиным ӈан ныпиврэӄин	
ынкъам ынӄэн ӄитвэю гыттэпычьын лыгэн нылымӈэнаӄэн	
ӄолым ныпэӈэтӄин ынраӄ ӄутынэ ныӈэлӄивӄин	
ныкитэ гуӄ	
гилгил нэльун	
ӄитвэю иквъи гу	
рэмкын ичичиквъи рэмкын ныйылӄэтгъэн	
гэлыткынык оʼравэтльан нэйӈэгъэн	
рыркы ынкъам ынӄэн ӄитвэютэ ивнин ӄлявыл гук	
гытым гэлыткынык ӄыйылӄэтги эвыр мури вай гыныкӄач мытрэйылӄэтгъэ мэмлыткынык	
пагголгыт нэттунэт пилгыкин	
ынӈин лыгэн чекгыргол гэнъэтлинэт ӄынур пэвэлти	
ӄитвэюн кыеквъи	
аʼмыным рэмкын нэквэтгъэн	
гук	
ынанкэным гытъэквъи	
гук	
ии ӄлявылӄай иквъи	
вусӄымчыку	
рырканпыначгын ӄитвэюн энмэн пылӄэтыркын калтэты	
элёкэаӈатлыӈын гитэнин тэӄэгъи энмэн тамъоналгын рыпинтыӄэвнин	
энмэн ӄлявылӄай рыӄамэтвавыркынэн тэмъунэтэ	
энмэн ӄынур ӄун нычиитэръуӄин нытгылӄинэт йъарат	
этъым вай нэнапатӄэнат вэнвакы рырката ӄынур ӄун нытгылӄинэт	
гык	
эквэтгъэт	
эмгынунныкитэ нъэлгъи	
ӄитвэюн иквъи этъым нутэнут мынынэймэквъэн	
гук	
энмэным тылегъэт эчги эймэквъи эргыръоӈӈогъэ	
гук	
аʼмыным ӄээӄыным нэмэ гытъэквъи	
гук	
ии	
нэмэ чыпъэтгъи	
ынраӄ эвлетэлы вальыт тэмъунэт	
нэмэ ӄамэтвагъэ	
гык	
ытлён мытрапэляӈӈогыт	
митъэлыги гилгилӄэй мытрэльуӈын ныппылюӄин ынкы мытрапэлягыт	
гук	
ӄэглынангэтым нэльун	
гук	
аʼмыным ытлён ӈотэнэргыръок тургин рэмкын ӄэйӈун рэлкыгъэ мытъаӄалеӈӈо	
гук	
энмэн нэйпэгъэн	
гук	
тытэӈэттури энапэляркынэтык	
гук	
аʼмыным вынэ рэпкиргъэ (рэмкын гынин)	
эвыр рырката ивнин эвыр йылӄэ нарайъогыт мурыгмил ӄъэйӈэги йылӄыӈӈок	
энмэн пиврэгъи ӈанӄэн гынонэты рыркы нэквэтӄин	
энмэн йылӄэ йъоӈӈонэн рыркамэл эʼйӈэгъи йылӄэтгъи люур рыркано гэнъэтлин	
эвыр гэргыръонтатлен ыʼтвыльэ нычамэтаӄэн	
эчги эймэквъэт кыеквъи	
энмэн эчги ръэрильэ тэгрыркынин люур иквъи гуӄ	
инэнрэӄэвыркынитык	
гуӄ	
ынанкэным ӄымэк	
тытэӈэтигыт рыркано гэнъэлигыт	
ӄымэк мытынмыгыт	
гу	
мэӈӄо лымӈэ пинтыӄэтгъи	
эʼтки итыкым ӄэйвэ нымнымгыпы гэпкирмури	
эʼквырга тумгытум уйӈэ	
эʼтки нэнлевлевэтын	
эʼтки эмлевтык ръэйипэ нанмыгъан	
энмэн рэсӄиквъи	
гык	
ръапыӈыл	
лыгэным итык эʼтки леӈвэттыгыргын	
эʼтки нытэрмэчьыӈӄин рамкыйӈын	
энмэн элеръугъи	
энмэн рынноркын мэӈин ӈан уӈиильыным	
этъымаʼм гэмгэнутэкин ыʼтвыльын гэнумэкэвлин	
энмэн ыʼтвыльымкычгын ӄытгъи	
яраквын (нэльугъэн)	
энмэн ярак лыганлыӈӄач вальын кэӈичвын эйвэкин ынкъам ипэ мыкычьыйӈын ыʼтвыльыльин ӄаптэнӄач гатален йыӈэйык лылечурмэтэ	
ынпыначгын иквъи ыʼтвыльыкин гуӄ	
иʼнымил ӄыӄъолятык	
люнльутэ энмэн нынтыӄинэт ратгэмавӈэн эйвэльэ	
эвырым ӄъоляръогъат айванпыначгыӄай гивлин гык	
рыпэтым эвын	
аʼачекыт гивлинэт гу	
чеӈэтым илирльымури	
ӄытатлыӈгыткы	
энмэн рыркамэл эʼйӈэгъэт	
энмэн ыʼтвыльыкин ынпыначгын иквъи гу	
миӈкы тури	
ытлён гыннику нъэлгъэт	
ипэ яалеӈӄач ӈыпэльын эйвэльэ гэмо нылгыӄин мыкычьын	
энмэн аӈӄачормык гатчылен аквальоравэтльан	
ыʼтвыльэ яалеӈӄачайпы гапэнрылен наӄам ганмыткойвылен	
эйвэӈэвыт нилгыпӄинэт амайылга энмэн ӄутти ӄопалгык нываляткоӄэнат	
энмэн нанмыткойвын	
како	
ӈэвысӄэт гэйӈэлин нымкыӄин	
эйвэӈэвысӄэтти ӈанко гэрэтлинэт	
нэмэ тъэчеӈ гивигъи	
ӈырача гивикинэк эйвэльын гарыннолен	
энмэн ныкитэ гэмпэлин	
йылӄыльын гайъолен рэмкын	
энмэн вай пойга рэнмэпы лыгэн нытынпычетӄэнат ёрок камлелы ӈаргынойпы	
ынкъам ейвэлӄэй эчги ӄолерагты ӄытгъэт чымӄык эчги ынӄэн нынмыӄэн оʼравэтльан йылӄыльын эйвэльэ энмэн никэк гатчылен рачормык энаальытым гэныгъевъюулинэт	
ганточьатлен	
энмэн аны гэгынтэвлинэт	
эйвэльыт тымӈаӈӄагты	
гэлыткынык ӈирэӄ гапэляленат	
энмэн аӈӄак нытваӄэнат гилгилык туквэк	
эчги энмэн ныёоʼръоӄэн нытульылӄивӄинэт такэчгэты ӄынвэр энмэн нэпиринэт	
гук	
ӄырым мынынмытык	
энмэн авалёмкыльэнат ныкамаграӄэнат	
энмэн ӄолеткэвынвык эквэтыркыт эвиръэ гэтульэтлинэт	
энмэн эквэтгъэт	
энмэн гэчевкы гэлыткыната	
энмэн вай нычейвыткуӄинэт	
турӄитыльын аӈӄы	
энмэн эмӄынтэнтик ӄынур ӄун гилгил нитӄин тъэюгил нымлилыӄин тэнтик	
энмэн ӈыпэгъэт	
гук	
аквальынпыначга пынлёнэнат ыʼмто	
эмнуӈычьын миӈкыри нытваӄэн	
гуӄ	
эʼтки нымэлӄин	
гуӄ	
аʼмыным рэмкын нытумгэквъэн аквальыпыначгын гивлин	
энмэн элеръугъи	
уӄ	
аʼмыным рэмкын нылӄытгъэн	
энмэн ӈанко иʼргъи рэмкын эйвэльин	
уӄӄэм энмэн гэйӈэвылин имыръэнут рэпалгын	
гык	
энмэн ӈыпэгъэт	
ытлён рэмкын тумгэквъи	
аны гэйылыткуйвылин уӄӄэм	
ӈотэнӄаткэн ынпыначгын иквъи гык	
ӄэлюӄым рэӄэ ӄытатлыӈыткы	
энмэн галгэн иръын	
нэлгэ нылпынрыӄэнат	
энмэн гиву нылгыӄинэт нэлгыт	
ръанотачгыт лымӈэ	
ӄорэн нэлгын	
миӈкыри вальыт ӄаат	
ӄынвэр вамылкалгын нанкалыроквъан	
энмэн нынчичьэтъюуӄин	
нивӄинэт какомэй	
миӈкыри вальыт	
ӄынур ыʼтвыкин путтыӈэт	
аны ӄуным тэкичгын ӄынугыткы	
энмэн начьыпатынат	
какомэй	
ӄынур мытӄыйӈыт	
энмэн нэнунэт	
какомэй	
йъарат нытэӈӄинэт	
ынкъам эквэтгъэт	
ӄол гапэлялен эӈэӈыльын ырыгмил	
энмэн льэленръугъи	
нэтрилгъэн	
эӈэӈыльын наӄам горвылен	
энмэн нэквэтӄин ныкитэ	
орвоор нинъэмэтӄин ӄопалга гэтинэӈэӈлин	
энмэн нылеӄин нылвавӄэн эргыпйъэлгэты	
энмэн эйгысӄэӈэӈыльэ гайъолен ӄоленотайпы	
нэмыӄэй ынӄэн эӈэӈыльын ныпэгтъэмэтӄин	
энмэн люур гырголята выргыргычгын валёмнэн	
ынӄэн эйгысӄэӈэӈыльын риӈэтэ нылеӄин эвлывалят рилю нинэлгыӄинэт ӈалгыл	
ынӄэн эӈэӈыльын пэгтъэмэтыльын гэчеӈыттэтэ гэгынтэвлин	
энмэн вай рэймэвнин ӄутынэ энмэн нэмыӄэй гэриӈэлин пыкэрыӈӈок ынӈин горвыма	
энмэн йъоӈӈонэн	
эчги пэрэӈӈонэн нутэсӄык гэчыпъэтлин	
лыгэн орвоор ынкы нутэсӄык пэлятгъэ	
гык	
ӄол ынӄэн вэлеркылек лываквъэ эӈэӈыльын эйгысӄэӈэӈыльын	
энмэн вакъогъэ	
эгэгэгэй	
ӄэглынангэт	
како	
аʼтавым нэргыпатӄэн	
вынэ пэгчиӈу тылгыгыт	
тиквъэк ынӈот энмэн ынӄэн кэмнэку	
како	
кэмнэку гэмгэнутээӈэӈыльэ этлы энпэлӄувкыльигым	
энмэн нутэсӄык рээн ынраӄ нывэтгавӄэн кэмнэку	
амынан эʼквырга гинэнчеӈыттэвигыт	
мытив кэльэйгыт	
како	
ӄыетги	
пинтыӄэтгъи	
иʼнничгыным ӄинэйылги эйгысӄэӈэӈыльэ нэнагнатӄэн	
этлы алымалявкыльэн	
пууръу ынан ӈотӄэн валы мыйылгыр	
го	
ӄырым мыйылгыт	
мэтиву нэрэлгыгым	
ӄэйвэ ӄинэйылги	
гуӄ	
аʼмын ӄырым	
вэнлыги майӈывал мыйылгыр	
гык	
аʼмыным ӄэйвэ иʼнничгын ӄинэйылги	
ынраӄ энмэн ытлён эӈэӈэ нылпууръыткуӄинэт	
энмэн ӄынвэр йылнин	
ынкъам валы йылнин	
ынкъам эйгысӄэӈэӈыльэ ивнин аныӄун ӄырилюткуги валята	
энмэн ынкэӄэй рилюткугъи ӈутри гырголягты	
ынкъам кэмнэкунэ ивнин ытлён ынӄэн ывикит нылпууръэтӄинэт	
китъам ӄун иʼнничгын ӄэйпыгын ӄыгынтэкви ӄыриӈэги мурыгмил	
ынӄэн рэриӈэгъэ нотасӄэты ӄэрэтги ӄырэчыпъэнӈыги	
гык	
энмэн риӈэгъи	
энмэн авынтылягты эрэтгъи чыпъэтгъи гынонэты гывагъэ	
гуӄ	
тылваквъак	
мынгэлгыт ӄинэйылги	
гуӄ	
аʼмыным ӄырым мыйылгыт	
вэнлыги гымнин пэнаӄалгын мыйылгыр ӄэптикин пэӄыргырэл гымнин тылекин гыттэӄэв	
гуӄ	
энмэн валёмгъэ	
эйгысӄэӈэӈыльэ ивнин пэнаӄалгын йылнин энмэн ивнин китъам ӄун гымыгмил ӄыриӈэги	
энмэн риӈэгъи ынанчинит	
энмэн лыгэн выргыргэтгъи	
эйвэльэ ивнин ӄол гы	
гынраӄ	
мынгэлгыт йылнинэт	
гык	
рэриӈэгъэ нэмэ ӄэрэтги нотасӄэты ӄычыпъэтги	
энмэн риӈэгъи эйгысӄэӈэӈыльын	
энмэн авынтылягтыым эрэтгъи	
энмэн чыпъэтгъи наӄам лымӈэ ӄынур мэмлычыкогты эргээтгъи	
пинтыӄэтгъи	
ивкъи ынӈот како кэмнэку ӄэглынангэт нэргыпатӄэн	
рэӄулымӈэ	
кылек тъылваквъан	
аʼмын чит гымык чимгъутэ аʼӄаркыля гэнъэлигым	
како	
ӄэглынангэт нэргыпатӄэн кэмнэку	
рэӄулымӈэ	
инэтэӈынпэлӄуквъи	
гуӄ	
аʼмыным мынэквэнмык	
энмэн риӈэгъи эйгысӄэӈэӈыльын	
ныкитэ вай энмэн нылейвыӄинэт	
ыннэнныкитэ гамганотайпы нылейвыӄинэт риӈэтэ	
гык	
кэмнэку иквъи гык	
аʼмыным мэквэтгъэк	
пыкиргъи эйгысӄэӈэӈыльын	
нинивӄинэт тумгыт эйвэнэӈэӈыльын тыльугъэн кылек тымэтэквъэн	
нъыръигыт	
ӄэйвэ	
кита ӄун миӈкыри нитӄин	
иʼнничгын рыкалыровнэн	
энмэным вай ынин иʼнничгын	
нъыръигыт	
тымӈэмэӈӄокэн тульэтгъэн	
вынэ этлы	
китъамӄун миӈкыри нитӄин	
энмэн риӈэгъи	
авынрэӈатынягты нотасӄэты нэмэ эрэтгъи нэмэ ӄынур мэмлычыкогты чыпъэтгьи	
како	
ӄэглынангэт гэӈэӈытвигыт	
ытлыгэ ивнин китъам ӄун эплеэн лыгиэӈэӈытвигъи	
кывъичьын ӄылӄыриргын	
энмэн эмӄынныкиръук ныриӈэӄин гамгавагыргэпы нылейвыӄин	
уйӈэ	
ныпкирӄин ярак ытлыгэ нинивӄин аʼтав лыгэн рэӄыркын кимэвыркын	
гуӄ	
нъыръыкаквъан	
нэмэ нэквэтӄин	
ынраӄ нотасӄычыкогты нылӄытӄин	
нэмэ ныетӄин нивӄин аʼмыным тымэтэквъэк	
ытлыгэ нинивӄин гоӄой	
кэтэмым рэӄыркын	
энмэн эккэтэ гивлин эйгысӄэӈэӈыльэ гуӄ	
ытлёным аʼмын гамгавагыргэпы тымэтэквъэк	
ынраӄ волӄывагыргэты эквэтгъи	
эвъим энмэн оʼравэтльачгын льунин	
амйыкыргын энмэн кывъичьын	
вулӄэ пынлёнэн нырэӄигыт	
ытлыгэ инэнӈиквъи иниквъи кывъичьын ӄылӄыриргын	
го	
лымӈэ рыраӄавынво	
аʼтав льонво	
э вынэ энаальык варкын	
энмэн ӄытгьи	
люур ынӄэн ынпыначгынйыкыргын ынкэтэгнык вальын мутле гаӄаӈойпынен	
гуӄ	
рэсӄиквъи	
гык	
гыныкы эӄэлюӄ	
нэмэ пынлёнэн гынык ытлыгэ етыйгут нэнтыгыт	
иаʼм	
иквъи ынӈот ынкэкин ынпыӈэв мыльугъэн	
энмэн нъэнӄэтӄин	
рыраӄавынво	
аʼтав нэрэльуӈыркынигыт	
гивлин ынн ʼот кывъичьын ӄылӄыриргын	
гуӄ	
аʼмыным тъэнӄэтыркын	
вынэ ӄэйвэ	
ӄэйӈун мэтиву ринэлгыгъэ	
энмэн валёмгъэ	
ивнин ывэкэткынык ӄынъэлги	
рыриӈэвнин	
энмэн аны гэӄулильэтлин йъамаван	
энмэн ымыльо ӈаргынэн амынгынтава аморвэляа	
энмэн ытлыгычгын го	
ръэгъи лымӈэ ӈаргынэн ӄочеткынатгъэ	
лымӈэ ӄэглынангэт эӈэӈытвигъи	
энмэн нутэсӄык пыкэрыӈӈок рычыпъэвнин рыпинтыӄэвнин чоттагнэпы	
ыʼмто	
этьым аʼмын кывъичьын трэтгъэн	
кита ӈанӄо мыльугъэн	
уттымил нымайыӈӄэначгын наӄам пэтле нымӄытвиӄин кэгрилчыку гаёлен эчги нэнанкалыровӄэн ытлён ныппылютвиӄин	
эчги ныталпыӈӈоӄэн нинэчиӈкъэттывэӄин нымэйӈэтӄин нэмэ ынӄорым нымӄытвиӄин	
нэмэ рычыпъэвнин нэмэ рыпинтыӄэвнин	
ынраӄ ӄачакэната гэймитлин пэнин нымайыӈӄэначгын	
гуӄ	
эви ытлён ынӄэнайгыт	
гэмгэникэк ӄылгэлёгыргэгыт ӈинӄэетынекы	
миӈкыри энмэн гэмгэникин ӈинӄэй нэнагтоӄэн эвын нывъиӄин	
эви ытлён ынӄэнайгыт	
кывъичьигыг	
гуӄ	
аʼмыным ытлён мыныквутыркынигыт	
ӈилгэ гэквутлин	
эвын нинэнлыпъэтӄинэт	
ынраӄ тэгрывъэе нилгэтгъэн	
энмэн ымныкэрэт ныкамаграӄэн	
наӄам лымӈэ въаглыӈын нъомрыӄэн инэнлыпъэткыльин	
энмэн ӄулиӄул ныкирит како тэргытэр	
энмэн нивӄин панэна рэлевлевэтыркын	
го	
ӄырым игыт	
ӄырым игыт	
тынаагъак	
вынэ ӄэйӈун рылевлевэтыркын	
эʼтки аӈъачгыргэгыт	
оʼрайытоёченат ӈинӄэгти нэнанмэгыт	
гуӄ	
этлы	
эʼквырга нынлымаляватэгым ыʼмӈычвынльа	
игытым ӄырым мылымалявыӈӈогъак	
эʼтки тымчегъэк	
како	
вынэ ӄинэтрилгытык	
аʼмыным эʼтки ӄэйӈун ралявляватыӈӈогъа	
китъам ӄуным мынытрилгыт	
эгыръылёӈэттагнэпы энанъягтачго вагырго эвырым игыт туръурэтыльын ӈинӄэй рэмэйӈэтыркын талвапалӄавъэгты рэнъэлыркын	
энмэн нэтрилгъэн	
энмэн эквэтгъи	
вулӄэ пынлёнэн ыʼмто	
оʼравэррамка миӈкыри нэнтыгыт	
аʼмыным ытлён эʼтки нынтэвиминӈэтигым	
игыт ытлён тымчегъэк	
лыгэн итык ыʼмӈычвынльа гымык рыникэвыркыт ӄырым игыт мылымалявыӈӈогъак	
вулӄэ нинивӄин ытлён ынӈывальэгыт	
ӈэвэӄ гивэ	
ы ʼмӈычвынлякы ӄырым мылымалявыӈӈогъак	
нъыръигыт	
ӄэйӈун лымӈэ рэгытъэквъэ ралымаляквъа	
энмэн ыʼмӈычвынльан нэмэ вэтгаквъэ лёӈвалёма	
энмэн йъэлыги ынӄэн ыʼмӈычвынльатыльэн ӈинӄэгти въэӈӈогъат	
гуӄ	
нэмэ ытлыгычгэ тыӈивынин въэгыргын ӄылӄыриргын	
рэӄэ рэмкын нынмыӄэн	
нэмэ энмэн гамгавагыргэпы нэнарэрӄэн энмэн нымэтэвӄин	
ыʼмто	
гуӄ	
уйӈэ	
како	
мытив эӈэӈыльигыт	
нэмэ нэквэтӄин ынраӄ нутэсӄык эвычагты	
нэмэ нымэтэвӄин ныетӄин	
ыʼмто	
го	
тымэтэквъэк	
коккой	
кэтэмым рэӄыркын	
тытэӈэт ытлыгычгын	
ынӄэн ынраӄ нутэсӄык пагталкойпы нылейвыӄин	
ивмъэтун льунин	
энмэн нувӄин ӄынур ӄун вылӄывыл ӈыронрылгыльын	
эвыӈан ӈотӄэнайгыт въэгыргэгыт	
ивмъэтунэ ивнин го	
рэӄыльигыт	
тыёпатгыт	
ӄаӄ	
лымӈэ гынан пэгчиӈу инэлгыгъи	
амгаварата льук нылвавэгым	
ӈуткуым лымӈэ гынан инэльугъи	
алымы альокэгты вальэгым	
ытлыгэ етыйвут нэнтыгыт	
миӈкы рэӄу	
аʼтав льонво	
эквэтгъэт	
ыʼмто	
ӄэйвъэм игыт трэтгъэн	
китъам ӈунри	
энмэн рыкалыровнэн	
ръорамэл мэйӈэльын	
эви ытлён ынӄэнайгыт ивмъэтуйгыр	
гамгъоравэтльан тымӈатъычгыргыка нэнанмэгыт	
мури гивэ аʼмӈот тытэӈэр рэӄэ тымыркынэн	
ӄытлыги гыт	
вынэ ӄырымэнайгын	
вынэ ӄэйвэ	
эвыр ӄырымэнано ритгъэ ӄэглынангэт ӄырым мувэтгъэк	
эвыр ивмъэтуну ритгъэ ринэнувэквъэ	
го	
вынэ ӄырымэнайгым	
ӄинэтрилтык	
вэты ывик тыӈэво нинэлгыӄин	
ытлён мытрэквутгыт	
энмэн ӄынвэр пиринин гылгын	
ыныкит пэрэргыргын гитэнин ынӄэн аймэтгыргын челгыръогъэ увэтгъи	
ыʼмто ынӄэн ӄэйвэ ивмъэтуйгыр	
го	
вынэ ӄырымэнайгым	
вынэ ӄэйвэ	
эʼтки аӈъачгыргэгыт	
иаʼм пэгчиӈу нинэлгигыр оʼравэтльан	
аʼмыным ытлён нотасӄывагырга иниквъи	
нэмэ нутэк вальын ыннэнчьэн оʼравэтльан пэгчиӈу ӄылгыгын	
аʼмыным ытлён мытыквутыркынигыт	
гоӄ	
аʼмын ӄинэтрилгытык	
ынан амтаароӈа ӄытчыгыткы нотамлягыргыткон	
эвыр эӈэӈыльэ ӄэйӈун тъылыӈӈольын гымыкагты наранрэӈавыӈӈоӈын эӈэӈыльэ игыт наратанмырковӈыӈӈоӈын оʼравэтльэн гамгатъычгыргын эӈэӈыльэ наральоӈыӈӈоӈын	
ымы амвыегырга гылгын наранавыӈӈоӈын	
ымы инъэтльэн ратомгатыӈӈогъа кылылялгынкыткав эӈэӈыльэ наралгыӈӈоӈын	
ымы ӄораӈы итчытъылык нараратльатыӈӈоӈын эченур винэвыльын чымӈы ынраӄ ныкамаграӄэн ынкъам тъытльэты эʼтки ывэкэты	
ымы эвъянва тъытльэн рамалявыӈӈогъа	
ынкъам ынпыначгын нивӄин нъыръигыт	
вынэ ӄэйвэ	
этлы амгымнан энанмычьо иткыльигым	
эʼквырга нотасӄывагырга нэнанвэтгаватӄэн	
ӄинэтрилгытык	
игыт ымы ейвэлӄэй ӄувликэ раляйвыӈӈогъа	
ӄырым пэгчиӈу мылгыӈӈогъан	
ӄэйвъэм ымы ейвэлӄэй нутэк тымӈалголяӄ райылӄыӈӈо	
итык аʼмын ыʼръунтэтыркын	
вынэ ӄэйвэ	
ӄинэтрилгытык	
игыт яйвачвагырго трэнъэлгъэ	
ымы яйвалӄаеты травэнратыӈӈогъа	
нотасӄывагырга левлеву инэлгыгъи лыгэн итык	
игыр ымы нотасӄывагыргын наратаароӈыӈӈоӈын	
ымы ыʼттъын наранмыркын наратынпыркын	
мутлымул ымы наранэнтыткоӈӈоӈын нотасӄэты	
рорат ымы наранмыркын наратынпыркын	
ымы аӈӄавагыргын нэрэнтумгэвэнӈын	
ымы гыннигӈыттыльэ лывавыльа оʼравэррамка ымы нутэсӄыкин ръэнутӄэй ээкэлгыӄэй наратайкыӈӈоӈын аӈӄагты наранэнтыткоӈӈоӈын	
наӄам лымӈэ гынник рэвытрэтгъэ	
ымы тымӈэмэмлыкэн гынник нараймэтыӈӈоӈын	
ымы эʼӄэӈинӄэетыльын кэтэм йъэчгынпыӈавӄай ынкъам кэймитыльу наралгыӈӈо	
ымы ӈинӄэйин эвиръын амалва наратэпыӈӈоркын	
эченур кэймитыльын вэты вэймэну нэрэлгыӈын ымы кэймитыльын лейвык ръэнутӄэгти гэйыле ымы рорат ынӄэн ыныкы рырагтаннэн эвъянвовагыргэты рэнинтыткуркынин ынкъам ӈинӄэй ымы этъынкэ нынъэлӄин	
гуӄ	
аʼмын ӄинэтрилгытык	
гуӄ	
нэтрилгъэн	
кытъаткэ нъыръыӄин	
плеги	
ытлыгэты нивӄин ӄликэтык нъэнӄэтӄин	
рэӄыкым аʼмын ӄъэликэтги	
оʼравэтльэты ӄликэтык аалёмкыльэн	
этъым кэльэк ӄъэликэтги	
аалёмкыльэн	
энмэн амӄынайвэчгыръок гэтипъэйӈэтэ ӈаргын гытгэпы лёлё ӄынто	
энмэн гэрэсӄивэ	
ӄынвэр валёмнэн ытлыгэ	
ӈавъанэты эвыӈӈогъэ гу ӈоты ӈоон ӈээкык	
мури инэнъэликэвкы гаӈынваӈэта	
гык	
аʼмыным нэмэ миӈкъым ӄликэтгъи	
гытгыкальагты ӄликэтгъи	
наӄам лымӈэ авъеткынка	
энмэн вулӄытвигъи гытгэты ӄытгъи	
энмэн тэпъайӈаӈӈогъэ гытгычормык гытгэпы лёлё ӄынто	
энмэн люур лёлёчгын пинтыӄэтгъи	
энмэным вакъонэн ынӄэн ынан чинит ӈутри нитӄин ныӄуймуӄин	
нэмэ эргыръоӈӈокым нырагтыӄэн	
гуӄ	
ытлыгэ ивнин гуӄ	
аʼмын ӄуӈэлги	
лымаляквъэ	
энмэным гэӈэвъэнэ гытгэты ӄытгъэт	
энмэн нэтэмъюӈгъэн гытгэпы лёлё ӄынто	
энмэн гытгэпы лёлё пэнтыӄатычгатгъэ нэмэ	
гуӄ	
нэпиригъэн нэчвиткуйвыгъэн	
ӄынурым нанмыгъан	
энмэным уӈэтльэн етгъи	
энмэн нывулӄытвиӄин	
эӄылпэ нывиӄин ӈавысӄатчыӈын	
нэмэ вулӄытвигъи	
энмэн нэмэ гытгэты ӄытгъи	
энмэн нывинвыгитэӄин	
энмэн нэмэ тэпъайӈаӈӈогъэ гытгэпы лёлё ӄынто	
уйӈэ	
нэмэ гытгэпы лёлё ӄынто	
гык	
ӄынвэр тэргыръоӈӈогъэ гык	
тытэӈэт вэрин	
гык	
эвыным нэмэ гытгэпы лёлё ӄынто	
уйӈэ	
гык	
тэргатгъэ	
йъаран ныглёӄэн лёлёгты	
эвын нывинвэгитэӄин яральа	
гык	
наӄам эвын ӄырым эвын	
гык	
энмэн тэргыплыткок нэмэ гытгэпы лёлё ӄынто	
эмытъэтым тэргыльын раӄыл ӈан ӄынур въэльэты гылёльын	
энмэн рагтыгьэ мэтэквъи	
эргатык нотагты ӄытгъи пыглылявтийӈын льунин	
энмэн ӄол ӄынур ынпыначгын гэӈэвъэнэ ӈыроргарэ ӈээкык ӈыроӄав ынкъам янраӈав ӈээкык аӄлявылкыльэн аматакыльэн	
ытръэч ынӄэн ӈээкык янра гароӄаглен ӈирэӄ ёрот энмэн ӈээккин янра ёроӈы ныткивӄин янра ӄуттиым ытлыгыт гэӈэвъэнэ лыгэн ныткивӄинэт	
энмэн вайым ӈэвысӄэт гэнутэгчитэ нотайпы гэлейвэ ынкъам ынраӄ ӈэвысӄэтэым пыглылявтыйӈын нутэк рытрэтльан ганрагтатлен	
ӄонайгыргычыко ёнэн пыглылявтыйӈын ынӄэн	
пыкиргъи ярак ынкъам лявтыйӈын ёрочыкогты ратвынэн ынкы ёрочыко ганатчыӈатлен	
тэкъэлигниным ымы кымгыннукъэлитэ лявтыйӈын ганкъалейпатлен	
энмэн амӄынайвэчгэты ымыльо ӈирэӄ ёрот (нынтэнмавӄэнат) ӈэвысӄэтэ лявтыйӈын кынмэк ганарычгытвава энмэн ӈэвысӄэт тэнӈэквъи ынраӄ ынӄэн левыт пыглылявтыйӈын гатанӈавыӈӈолен гм	
ытля гаалёма гивэ ӄол ӈотэн рай ръэнут тэнӈ у гэлгэ	
аʼтав гымнан торкалеӈӈоёкэнат къэлит тэнӈу тылгыркынэт	
тэмъюӈыркынин ытля	
ынкъам эмӄынкыевкы таёчгыпоӄыткынык нэнаёӄэн лявтыйӈын иӈӄун нэрэльуӈын	
нотайпы гэлейвэ ӈэвысӄэт нотагченвэпы гэлейвэ вай ытля ӈээккин чотчотым гагтольатлен ръэнут нинэлӄырирӄин ӈээккин чотчот йытольаннэн	
люур ӈан ынӄэн лявтыйӈын йыкыргэпы гайпылен гагтолен гэчеӈыттэтлиным аны угугугугу	
кыкэ	
кыкэ	
кыкэ	
ӈээкык миӈкыри рай нъэлгъи	
пысӄунӈээкык чекалвам вальын кэльэну гэнъэтлин	
тапъалёӈыӈӈогъэ ӈээкык	
емгымгыгыргын	
аʼм аʼм тытэӈэт ынанкэным	
миӈкыри нъэлгъи	
ӄырымэн оʼравэтльан итыкым кэлы	
ынкъам ытлыгын гыттэтэ гивэ гуӄ	
аʼмын мынпэлягъан раӄынӄыл	
эргатык вэтгава ӄынтыгын	
ӄачыӈгын нутэгчитэ кынмал	
тэпэнинэӈэ ёнэнат ынин чотчотык йыпаннэн тэпэнинэӈэ	
етгъиым вай вулӄытвигъиым рылгъат нэмэ ганатчьавлен айвэчганма нинэнтэнӈэвэтӄин ги ги	
ӄынвэр лымӈэ ги	
ӄотляйӈын	
тытэӈэтигыт ӈэвысӄэтигыт иаʼм ытлён тэнӈэвыркын наӄам амгынан тылвамгынан	
аны аʼтав вай торкалеӈӈоёкэнат къэлит аʼтав тэнӈу тылгыркынэт	
эргатыкым ытля кынмал мынуӈэлмык	
вай уӈэлгъэт	
гуӄ	
нууркиӄинэт уттуут нэпрыгъэн	
энмэн ытля ивкъи эномат уӈинэӈкылтылгын нычивмыӄин йылгиил мыгтыгъан	
йыӄӄэй ынкъам пэтле трэетгъэ	
этлы аʼмын гымнан ӄэйвэ	
этлы гымнан	
ээ	
таам ӄыгтыгын	
энмэнӄун рагтыгъэ ытля	
гуӄ	
энмэным эвын пыкиргъи ярак	
гаранчемавлен ыʼвэӄуч ыʼтвъэт гэтинэӈэнлин яраӈы нинэйӈэӄин элкыгъэт рочгэты леӈытаӄым напэлягъаным вай ӈээкык нанчаатваквъан	
гуӄ	
гаплыткоӈӈоленат	
аʼтчак лывавнэн	
люур ӈэвысӄэт ӄынвэр энмэн ёпатгъэ йынрыткынык тылегъи гитэниным эвыр ынӄэн ыʼтвъэт гэтинэӈэнлин эвын гэплыткулинэт	
гуӄ	
аʼмын кыляквъэ ӈан пэнрынэнат	
эвыр пыкиргъи эвын ӈэлӄиквъэтым чымӄык	
эвыр эчги пыкиргъи ытлыгэ ыʼтвъэт рывнин льынвык ӈан гинэнрэтлин ӈэвысӄэт	
лыгэтэвэнаӈата ытлыгэ кэгынмык гаркыплынэн	
гуӄ	
рытрилетгъи ӈан напэлягъан ӈаанӄэн элкыгъэт рочгэты	
гуӄ	
ралӄаӈынвык ынкъам ӈээкык тылвамынан вэлерым яраӈы гатвата уйӈэ аярака	
ӄынвэрым тэргыльатыӈӈогъэ ынӄэн пыглылявтыйӈын ынкъам этчаӄ гагтолен энмэн ынӄэн нинэӄэплюӄин тэрганма нинэӄэпчуйвыӄин	
ытлёным аʼмын ӈотӄэнайӈын ытлён гараӄычгатлен ӄэтэв ынкъам напэлягым нанчаатваквым ытлёным этъым ынкъам	
люур пыглылявтыйӈын вэтгавыӈӈогъэ инэнтъылевыркын вынэ инэӄэплюкэ	
эмытьэтым мывэӈӈытагъак ынӈэ инэӄэплюкэ	
энмэн увилӄын ӄытэйкыгын пэнъёлгын ынкъам йынчыкогты ӄинэнинтыги	
гуӄ	
аʼмын	
эʼквырга тылвамгымнан трэнъэлгъэ	
вэлерьм мытвэтгавыркын	
ӄывалёмыркын вынэ тэвиминӈыркын аʼтав лыгэн мыттэвиминӈыркын	
мывэӈӈытагъак эмытъэтым	
гуӄ	
тапэнъёлгыӈгъэ пэнъёлгыным ӈылетгъи	
рывэтгаваннэн лымӈэ ивнин тагам ӄинэнинтыги пэнъёлгэты ынкъам ӄъэгнопгэ эръычыкогты ӈутри ынӈин эвын этлепкэ	
ӄэйвэ рэӄэ нэрэгитэгыт ръэнутэт вай раалёмӈынат ӄулильыт ынӈэ этлепкэ	
эвын валёмгъэ ринтынин пэнъёлгэты ынкъам эʼгнопгъэ	
гуӄ	
энмэн нъэгнопытваӄэн аʼмыным энмэн пэнъёлгын нывыргыргэтӄин ӈынлетыльэтӄин амӄынъычо	
ынкъам пиӈкугъи пэнъёлгычгын лыгэн нывакъотваӄэн нъэгнопытваӄэн люур ӈотӄэн ӄынвэр выргыргын валёмыӈӈонэн пагтывыргыргын	
ӄынвэр эвыр го	
го	
го	
гоӄ	
гоӄ	
ӈалвыльычгын	
ӄынвэр эвыр га	
га	
га	
гаӄ	
гаӄ	
гаӄ	
выёпчан	
ӄынвэр вай моольычгын выргыргыӈӈогъэ	
энмэн аръаля эʼгнопыльын	
выргыргыным вай гэпкитлин како	
како	
люур вай ӄлявыл ӄулильэтгъи рыягнавкы	
аны вай нырэӄигыт ынраӄ	
го	
лылепгъи	
эвын вай нымнымычгын гэпкитлин	
колё колё ӈалвыльычгын	
энмэным уʼвэӄуч ӄлявыл аʼмыным нытвэтчаӄэн вылгэръыӄайыльын аʼмыным вай лыгитэӈэвиръыльын	
энмэн тараӈгъат ярачгын нэтэйкыгъэн	
гуӄ	
энмэн чавчьтачгын	
ӄэглынангэт лыгэтаӈычьатыӈӈогъэ	
энмэным ынкы льалянръома гытгаръокым лыгэн ынӄэн ӈылгыл ӈылынтольын нэльугъэн	
китъам ӈоон ръэнымным вытку ынкы мытльугъэн	
китъам мынъёпанмык	
энмэным ыʼтвэ ӈооным иʼргъэт ынкы ытлыгыт пэляткольыт ӄытгъэт ынпыначгыным ытлыгын гэӈэвъэнэ	
ги	
чоттагнык ӄывакъотык мывитык	
ывининэт энмэн кокайӈын йыръэннин тэкичгэ эчьэ	
гуӄ	
аʼмыным ывэма таӄымлягнэнат гатэтывалма	
ӄэмиплыткук ӄымлят ынӄэнат йылнинэт	
ӈотӄэнат ӄынугыткы	
ръэнутым ӄымлёгъат титывэлти пилгык улвэтгъэт эюпгъэтым пилгык	
ръэнутым тымнэнат въигъэт	
плеги ёоʼчгын тынмыгъан	
энмэн ӄол ӄлявыл ӄонральын ытръэч ӈыроргарэ	
экык нытъылӄин эйылӄыкыльинэт рыпэт ытлыгыт	
наӄам ёоʼ	
ӄынвэр пагтывыргыргычгын наалёмгъан	
ӈэвъэнэ гитэнинэт вусӄымчыку	
ӄытлыги рэккэӈыт	
иквъи ӄынвэрым найъомык	
йынйына нывъентоӄэнат ӄаат	
энмэн етгъэт энмэным рэсӄиквъэт нэмэ гытгытъэм тъытльэн эӄынӈэткэ гэнъэтлин	
гуӄ	
таӄъайпы мыттамык гоӄ	
ынанкэным рэӄэ	
гуӄым унъэлытъуле	
эйгулеткыльымури	
гуӄ	
наӄамым рэӄэ	
мэмылытъоля	
этлы ынӈин вальа инэнукыльымури	
тъытльэн ынӄэн нэныгйивэтгъэн	
наӄамым ӈоонӄэн	
вынэ уйӈэ	
ӄынвэр эвыр ёрочыкогты ӄол рэсӄиквъи пэпэггыпы ынӄэн тъытльэн нэймитгъэн нэннэгъэн ынӄэн пиринэӈу	
ӄынур лыгэн нэнтыгъэн вгп пэтле эмъыттъым	
ытльаӄай нытэргатӄэн	
энмэн ӄол вытычгытвыгъэ энмэн гичийвынинэт ыʼттъымыт энмэн вытычгык ёнэнат ынӄэн оʼравэтльэн ыʼттъымыт ынӄэн кэльэтэ	
энмэн ӈытогты иквъэт ӄыгитэткуги эквэтыльымури	
энмэным ӈытольыт гитэнинэт оргэты ӄытыльыт	
энмэн оргык пыкиргъэт	
энмэн натэвлягъан вытычгын оʼраярагты	
энмэн люур гынмылкин роо гэнэювлин тъытльэн	
энмэн акэрка ӈан рагтыгъэ	
эӈэӈытвигъи йъарат	
ынӄэн рэсӄиквъи акэрка	
эвын ныюргычьэтӄин	
ыныкит ывик кыпчытконэн выква миӈкыри выквылгын уйӈэ нынъэлӄин	
гамганымгыпы пэгчиӈэвыльэ ныйъоӄэн	
ныранмыӈӄэн наӄам ыныкит пойга нытынпыӄэным лыгэн выквэн ывик нылвавӄэн	
ӈавтыӈгъэ	
ӈэвъэн нытэӈӄин йъарат	
нэмэ лявляврамкычга гэрэӈэвиткэсӄивӈылин	
гуӄ	
нотагты нынльэтэтӄин ынӄэн эӈэӈыльын	
нутэк нынилгыпэтӄин нынмыӄэн	
ӈэвъэным ныпэнрычетӄэн	
эвын ныпкирӄинэт ярагты игыткиным тымъё ныльуӄин ынръам ярак	
гу	
нэмэ	
гуӄ	
ынӈот тытэӈэт	
миӈкыри мынынтыркын	
миӈкыри нытэӈӄин ӈэвъэн	
ӄынвэр рыгъёлгын нэргыгъэн кымъэ нэнатыёгъан рыгрыглягляга	
гамайӈатчален	
нэмэ начыӈгъан	
гык	
ытлён игыт тыӄысӄычевыркын	
ыныкитым нараматагыт ӄыргыгын яӈааӈым нутэсӄык	
энмэн нупынъылигъэн рыгьёлгэты кымъэ пиричитэ нэткугъэн	
энмэным ӈэвъэн пэнрычета энмэн наматагъан	
энмэн ныкиръугъи ӈаанӄэн эквэтгъи	
ыʼвэӄучин тамэнӈаттылянвын льунин	
ынкъамым гэркылелин ӈэвъэнэ ръэт	
улвэквъи	
пэнъёлгынъёнаквъэ	
нэмэ эквэтгъи гэйигрэвлин вээм льунин кымъыльын	
люӈиквичитэ итгъи	
нэмэ эквэтгъи	
ынраӄ гытгын льунин ыннэ гэйыръэтлин	
этъопэл ынкы иквичигъи гытгык	
нэмэ эквэтгъи	
ыʼвэӄуч йъонэн эвыр ӈаргын нытэминӈэтӄин	
ивнин етгъи	
эвын кэлъэк гаӈавтынлен	
ӈэвтумгэ нинивӄин кэльэтумгэ гымнин кэркэр ӄыйпыгын	
ыʼвэӄучитэ ивнин ынӈэ айпыка	
рэвъигъэ	
ӈэвтумгэ нэмэ нинивӄин вэлер ӄинэгитэги	
ыʼвэӄучитэ нинивӄин ынӈэ эгитэкэ	
ытлён наранмыгыт	
вэлер чымчетэ ӄэнатагэ	
ыʼвэӄучитэ нинивӄин ӈэввирит ыʼнэймитгъэн	
миӈкыри ынкъам ӄол кэльэӈэвъэн эʼӄэкэльэӈэвысӄэт	
ынкъам ынӄэн нъыгитэнин нъывъигъэным эмытэтым	
нэмэ ӈэвтумгэ нинивӄин вэлер гымыгчотыткынык ӄывакъогъэ	
ынӈэ аакъока	
ӈинӄэй ранмыгнэн	
ӈытогъэ ӈэвысӄэт	
чоттагнэты ӄытгъи	
ынраӄым ынӄэн ӈэвтумгэ рыгъёлгын тэйкынин	
вусӄымчыку ныпылӄэтӄин ынӄэн рыгъёлгыӈкы	
ӄынвэр ӈинӄэй нытэргыльатӄэн	
ӄынвэр иквъи ыʼвэӄуч ынӈот тытэӈэт эʼми	
ӈавъанчыӈын ынкъам ивнин ванэван гынан лыги ӄылгыгын	
го	
аʼмыным гымнан гэмо	
како	
ӈинӄэй нытэргыльатӄэн	
ыʼвэӄуч иквъи китъам ярар ӄинэйылги	
энмэн вагыргэпы нинэлӄырирӄин	
ӈэвъэн нэналвавӄэн льук	
нэмэ ӄолевагыргэты тыӈагыргэты ынраӄ нылӄытӄин эвын уйӈэ	
эйыкэ	
йыкэ	
йыкэ	
чекалвам вальын	
ӄырирык тылвавыркын	
нэмэ нильуткуӄин	
ынраӄ аʼмын гынотъылёгты нылӄытӄин нинэлӄырирӄин	
нэмэ уйӈэ	
кэльэӈэвъэн ивнин гынан аʼмын левлеву лыӈгъэн	
кэльэӈэвъэнэ ивнин иаʼм левлеву тъылгыгъэн гыпильын ӈэвтумгын	
китъам лымӈэ ярар ӄинэйылги	
ынраӄ нотасӄывагыргэпы ӄыриннин	
гог	
льунин ивнин гоӄ	
тытэӈэт	
гэрэӄигыт	
энмэн гэӄупӄынтэтлин	
иквъи аʼмыным ытлён гыныгӈэвъэнэ рыгъёлгын гэтчылин тэгинӈычьу	
ынкъам ыʼвэӄуч иквъи аʼмыным нычаатвагъан эʼтки ӄынвэр эӈинӄэйкэ нэрэтчымык	
ӈэвъэн ивнин гук	
аʼмыным наӄам ынпильуткульигыт	
аʼмыным ӄильуткуги ӄыкыргикви	
гуӄ	
вынэ итыкым	
ӈавылгыным гильуткулин	
эӈэӈыльэ ыʼвэӄучитэым эʼлин ӄлявыл гэтэйкылин очыткольо	
энмэн аны ӈавысӄатчыӈын гальуткулин энмэн яраӈы камлелы гувинтылин ӄлявыля	
энмэн аны гэюнэтлин	
энмэн аны эʼлин ӄлявылӄай ночыткоӄэн гит гит гыт гыгэт	
коргыльыным энмэн аʼлӄлявыл	
энмэн аны кэльэӈэвысӄэт гомавлен йъарат миӈкыри вай яраӈы гэнлетыльэтлин ёрогтыым эвыр нэймэвӄин йынйын	
ынӄэн ӈаанӄэн эквэтгъэт ыʼвэӄучит гэӈэвъэнэ авталгын нэнрыгъэн	
чама ынӄэн мачевъян тытвыркын	
аʼмыным ытлён уʼрэквъи ӈавъёлгын миӈкыри гомавлен эвыр очыткольын аʼлӄлявыл гэпыннэвлин миӈкыри нылгыӄин эʼльэл лыгэн	
гыт гыт	
мэткиит миӈкыри нылгыӄин ынӄэн очыткольын игыткин коргъаачек	
энмэн аны ечыткычгын кэльин гэпиӈкулин аʼмын гэвэлеркылелин нинъыӄиным наӄам энмэн рэймэвнинэт ӄлявылӄай иквъи ӈавъанэты авталгын ӄытрилгын	
энмэн ӈагчыӈын томгатгъэ нитъыӄин	
энмэн аны эчги амгынонэты нынъэлӄин ныралеӄэн яалегты	
ӄынвэр мэткиит вэнлыгиым аʼмын рымагты нынъэлӄин нэмэ вэлеркылельын	
уттуут нэнпыгъэн эвын омкычгын	
уйӈэ аӄэрыкыльэн вылтомкычгын	
гык аны елычгын вылтык эммутлытэ гэнъэтлин	
нэмэ ӄынвэр рымагтаннэн нэмэ пыкэрыӈӈогъэ ынраӄ ӈэвъэн нэмэ ивнин ӈачгымынга яатрылга нутэсӄын ӄыкэлигын	
ынраӄ ваамычгын томгатгъэ аны елычгын гэръирӈылин рочгэты эвын нэлкыӄин эвын нэнанрыноматӄэн	
миӈкыри ынӄэн ныпыльыльыӄин ваамычгын	
нэмэ иʼргъи нэмэ ӈэвъэн ивнин нутэсӄын ӄыкэлигын	
имыръэнут ныплытантэнмыӈӄэн нэмэ иʼннин	
ынраӄ нэмэ вэлеркылегъи нэмэ рэймэвнинэт	
ынраӄ ээкин пуйъэпуй кэлийвут рытчынин мранмынга	
эмӈэнри гэмгэгынникым нынинтыткуӄин йъэлгэты	
чама мутле эвыр	
ынраӄым ытля эвъикыльин начгытыӈагырго гэнъэтлин	
этъым аʼмын ынӄэнат тоттомгытагныкэнат	
уйвэтльэтым элгулеӄ гатваӈӈоленат йъэлгыпы	
нэмэ эйъутэн гантомгавлен	
чит эвъикыльин рэмкын	
нэмэ мутлытэгйиӈ ынкэкин	
эвыр оʼравэтльан нэмэ анӈэно лынъё гыннигӈыттык ӄэлмэтвиным чама иӈӄун вай кынтаян рагновыркынвэты гынникым аʼмын нэнанкыттыватӄэн	
нэмэ тэгрык ныгтыӄэн	
мӈээӈэӈыльын гантомгавлен ынӈот имырэӄин вагыргын эмчымӄык	
гуӄ	
плеги	
ёоʼчгыным ныпаагъан	
энмэн ӄол ӄлявыл эккэтым эвыр нывъиӄинэт йытоот	
ръэнутым гэпэлӄэтлин	
уйӈэ гэнъэтлин эккэкэ	
пэлӄылӄивэ ӈинӄэй гагтолен	
гык	
энмэн мэйӈэтгъи тъытвыӈгъи ытлыгын йылӄанма нытъытвыӈӄин	
энмэн ръэнутым элкыгъи энмэным ӈаанӄэн эквэтгъи люур энмэн тылянвык илирык нытваӄэн ӄлявыл льунин	
гоӄ	
ӈанӄо ӈотӄо ӄытагэ	
ээй	
энмэн ӄытгъи	
энмэным тылянвык гамэмылёлен	
гуӄ	
аʼмыным мынувичвэнмык мынатчыченмык	
ээй	
гуӄ	
аʼмыным ӄлявылӄай атчыгъэ плегчыку атчыгъэ	
энмэным энарэтльан миӈкыри уйӈэ ӄынвэр энмэн эрэтгъи	
го	
ӈотӄэнайгым	
гуӄ	
гынраӄ	
ярано лыгэн нъэлгъи	
эʼмитлёнайӈын аӈъачгыргын	
го	
ӈотӄэнайгым	
льунин	
ынраӄ мынпонточет	
гук	
аʼмыным валы мыгтыгъан ыʼтвыкин	
валы йыннэн	
мэмылӄай гынмылкин ынин тымъё ятронэн гамотлыма ятронэн	
го	
гымым янот	
валята нанӄын рыранэн ныпонтоӄэн мэмылпонтаӄагтэ нинэчвиӄинэт нинэнуӄинэт	
гоӄ	
энмэн плыткугъи	
гынраӄ	
чекавэтываӄ нанӄын рыранэн	
о	
въигъи въэчгатгъэ ывик тымнэн	
элкыгъи	
ынраӄ валӄарайӈын льунин	
энмэн ынкы кальанпыӈавыйӈын нылявтыпатӄэн	
рэсӄиквъи	
лымӈэ ӈот рэӄыткугъи яраӈы рэӄэ рытымляннэн	
гок	
энмэн ынкы рэсӄиквъи чотыткынык вакъогъэ	
вакъогъэым лыгэн	
ягнагчегъэ кальанпыӈавыйӈын паколчыӈын рынэнин гагтымотлякыттывэлен	
гы	
нинэмнэӄин лыгэн нинэмнэӄин	
чекавэтываӄ валямнальын гапэнрысӄычатлен паколчыӈын иткэнин лявтыгатгамнэн	
въэчгатгъэ тымычганнэн	
энмэным ӈытогъэ элкыгъи нэмэ яраӈы льунин рагтыгъэ ынкъам ынкы эвиръыт нэнагтольатӄэнат	
энмэн люур вай пэнъёлгэпы ныттэтӄин ӄулиӄул	
гуӄ	
эвыӈан ынӄэн	
чамаӈ ынӄэнына гынниггилильыӄэгти тымыркынэнат	
о	
аʼмыным ытлён кынмал нэмыӄэй гымнин пилыгилильыт эʼптэ гынниггилильыт нэмыӄэй гынан нэнанмэгыт	
энмэн левыт рыпинтыӄэннин энмэн левыт тынпынэн гоӄ иʼнныпъитэ	
эвырым ӄлявыл нотасӄычыкойпы ӈилгык рээн тиӈунин рычыпъэннин нотасӄычыкоеквэ ынӈин нылеӄин	
энмэн валӄараӄай ӄол танранъав	
ынкы ӈан рытрилнин кальайӈын	
гоӄ	
галягъэ эвырым ынкы валӄарак рэсӄиквъи	
эвын ӈирэӄ ынпыӈэвӄэгти элылекыльыӄэгти нывакъотваӄэнат	
ынраӄ лёлё йытонэн ӄугынэ ынпыӈэвӄэйин еӄагъет нинэнилюӄин	
энмэн ынпыӈэвӄэй ӈавыл	
а	
ипэӄун ӈавыл ыʼвэӄучильэтык рыкэтъоӈата	
алымӈэ	
ӄол ынпыӈэвӄэй тымнэн ӄыятлепы рывэнӈынин аймак аʼляӄоплягты ринтынин ынкъам гылгыӄэй йымнэн	
энмэн аӈаӈыльынтальыт етгъэт	
гуӄ	
ръэтык	
о	
ратанӈавӈэн ӄлявыл левтэ	
эʼквырга гынин валӄытлыӈын ивлетгъи иаʼм	
го	
эвыр ӄуным чемэт лыгивлетгъи лымӈэ валӄытлыӈын	
го	
ӄырагтытык ынан трэетгъэ мэчеӄылпэ	
ӄытлыги этъоӄааӄын гэквэтлин	
левтытъылльэн ӈан нанвакъоквъан	
го	
ӈотӄэным вай	
вэнлыги лявтыкыплынэн вэмэӄэ тымнэн	
въигъи	
о	
аʼмыным ытлён тымытконэн райыръын кунин ӈытогъэ ӈанӄэн эквэтгъи рагтыгъэ	
ярак пыкиргъи аʼмыным ытлыгыт гакоргавленат	
иквъи ынӈот гык	
ытлён тэгинӈычьыт итык чымӄык тыткунэт	
плеги	
ёоʼчгын тынмыгъан	
тэленъеп ӄуным энмэн талянкэнӄаткэн армачьайван ныръэвӄин	
нэмэ гэръэвлин	
гачавчывален	
эккэтэ чавчывата ивнин ытлыгыӄэй китъам ръавольэты ӄылӄытги	
ээ таам ӄэглынангэт	
чавчыванпыначгыӄай айваната ивнин го	
рэӄыльигыт	
кмиӈэ инэнӈивыгъи	
эви	
гык	
ныӄуймэвиривӄин	
энмэн мытӄэ нэнатыёӄэн ӄуйым ӄонайкэн	
рагтыгъэ	
ыʼмто	
энмэн ганӈэнайпылен ытлыгыӄэй наӄамым аʼмын чинит этлы элӄыткэ	
энмэн экык ӄытгъи	
пыкиргъи	
айваначгаым нинэнвэнӈыӄин ръэв	
тумгэ нивӄин гыныкы чавчыв гэетлин	
гык	
энмэн ӈыпэгъи	
э	
рэпалгылӄыл рыркэн эмытӄытвыкыльин нолёвытваӄэн	
чыгэйыкым гэнаръэлен гулювлиным ынӄэн вэгыткунин	
киткит поттыӈайпы эйминнин ӈэранмынга	
энмэн эвэгыткукэ тэвлянэн	
йытонэн ӈанӄэн эмытъэтым вэты ныкэтгуӄин	
нутэсӄык рырыраннэн мытӄымыт гыргочагты ръэнут ӄуным лёӈыл энмэн тайкавысӄыёлго	
энмэн акэркытвыгъат	
эвыр айван ытри чавчыв гэтэйкэвлинэт	
миӈкыри мытӄыткынык инэтэнтик нитъыӄин	
айванайӈын гакытъыматлен	
энмэн чавчывата пэнрынэн	
энмэн вай левыт ганэчгэтавлен пирик	
энмэн аны йъэнкы левыт нырылтэлӄэн	
панэна ныкытъыматӄэн уйӈэ элевтыкэ	
вытку ынкы ӄутырык никвъэн го	
тытэӈэт	
левыт эчгэтатгъэ	
вытку ынкы въигъи ӄаплетатгъэ	
гык	
ымыльо ръэв иткэнин рагтыгъэ	
ытлыгыӄэе ивнин ээ	
тыетгъэк	
ыʼмто	
ӄэйвэ ръэв ымыльо тыматагъан	
гы	
тытэӈэтигыт	
эʼквыргъам ытлён айванка мытынъэл	
гуӄ	
муутэ нагтатыркын пыкиргъэт	
энмэн аӈӄачормык нытвэтчаӄэн	
ынкъам ынӄэн айваначгыным вай тымъё гэвмиӈылин	
ынраӄым айвэкэн инэнтэйкэвэтыльын армачьычавчыв аӈӄачормык вэтчальын	
ынраӄым айванакката ӈилгын гэчгэйулювлин аӈӄачормык	
ынраӄым ӈилгын гэтиӈусӄычетлин	
эвырьм рэчгэтавнэн мэмлеты	
въигъи пылӄэтгъи	
ынраӄым чавчывэн ӈэвъэн матанэн наӄамым эвын аӄорагынрэткэ айван лыгэн рэлкучыку наӄам ӄораӈы нэнанмыткойвыӄэн наӄам тыргытыр этлы энукэ эмйилиил нинэнуӄин ӄорэн	
амӄынэрганӈэт ныӄаанматӄэн	
кыевкы наӄам ӈавъанэты чавчывагты ӄэнанкэргыпатгэ	
энмэн эʼнӄэтык тачайвэва рыпэт лявтыйӈын нинэныннутэвӄин оттыкынчева	
гуӄ	
ӈэлвыл ӄынрагтатгыткы	
энмэн нэмэ ныӄаанматыльатӄэн	
ынраӄым ӈэвъэн тэргыльын ӄаагты гылёльын	
иаʼм тэргатыркын	
аʼтав	
ыʼваӄочегты гылёркын	
этлы	
энмэным иаʼм тэргатыркын	
тэрмэчьын йъарат	
гуӄ	
кургыӈэвытӄэе ынӄэным винвэ тэргыльын ӈэвысӄэт йъонэн кэӈкэлетгьи ынӄоры	
айваната гаматайгыр	
гык	
ии	
амӄынъычо ӄынвэр ӈэлвыл коӈӈонэн	
амӄынъычо тымыткойвык наӄам ытръэч йилиил руркынин тэкичгын ванэван	
гуӄ	
эмытъэтым эвиръыт ӄытэйкыгынэт	
эвыр рэтэйкыӈынэт рэплыткуӈынэт ӈыточымӈы ӄытвыгын аӈӄагты ынкъам ынӄэнат ӄынинтыгынэт	
гык	
энмэн тывнэн	
ынӈатал аӈӄаӈӄачагты эвиръыт ринтынинэт	
айваначгыным гэйылӄэтлин энмэн	
ӈэвъэным ӈаргын нытваӄэн нэмэ нытэргатӄэн	
люур ӈоон ыʼвэӄуч ининигъи аӈӄаӈӄачайпы айвэӈӈоонкэн рыпалӄавъё	
гуӄ	
мэрэгтывагъэ ӈэвъэн	
уʼриӈан мэльывэӄуч	
наӄам лымӈэ	
ӄынвэр пыкиргьи	
кыкэ	
ӈавыл етгъи	
ии иаʼм нытэргатэгыт	
миӈкыри ӄуным ӈот айванайӈын ӈутку варкын рыпэтым ӈэлвыл коӈӈонэн	
ыʼвэӄучитэ пынлёнэн	
ивнин гуӄ	
аʼмыным мынпиригъэн	
нэпиригъэн нэннэгъэн	
энмэн эʼлеӄуплек нэнвытрынтэтгъэн	
ынкы ыʼлӄэпэ мынгыт ганомавленат амӄынэргатык гамгэнаальа кыевкы эʼчуулгын ныттъыӄин йыкыргычыкогты	
наӄамым нэюльэтӄин вытры энмэн вай йыкыргычыкогты нинэттъыӄин ынӈин ыттэ пирӄэ	
гуӄ	
аʼмыным ӄинэтрилгытык	
ынан ӈэвъэнти мыйылгыт	
ӈавычго к	
лгыгынэт	
гуӄ	
аʼмыным ӄырым	
ынан гаймычьын мыйылгыр	
чамъам	
ӄэйвэ ынан гаӈэнӄайма ӈэвъэнти мыйылтык ынан кмиӈыт пурэлю ӄылгыгыткы	
гуӄ	
аʼмыным наӄамым гаймычьайван чама	
нэтрыгъэн	
кыленин чавчывата	
ӈэвъэнти йылнинэт эвыр кмиӈыт ӄорагынрэтыльо	
ынраӄым ынпыӈэвӄэй ынкъам айванынпыӈавӄай рырагтаннэн ынӄэнэн ытльа гуйвэльэтлин чит	
ӄораӈы энвинэвкэ илгэннин кэттыванэн пэпэггыпы илгэннин	
энмэн аны анвэнавкагты гэквутлин	
ӄаайӈыным гэръилемъетлин льэлеӈкыым вай	
энмэн вай ӈутри ынӄэн гъаматыӈӈолен энмэн янот ӄаачыкойпы ӄынвэр ынкы нотагты ӄынвэр ынкы рыпкирэннин ӄаата эвын ӄэптирил гэтэлпылин	
нэмэ ынӄо ӈан рыӄаантавнэн нэмэ иʼрэмъетгъи	
нэмэ этъоӄааӄын рынкирэннин ывик гэтэлпылин	
ытръэчым амгыткат гэгнулинэт	
ынраӄым ынӄо эчги амгыткат нъэлгъэт выяннэнат	
эчги выяннэн ӄораӈы ӄаплетатгъэ ӄораӈы въигъи	
ынраӄ ынӄэн этын ӄаамэл гаталгатыӈӈолен эвыр вай ынкы ӄаамэл нывэтъатӄэн эмлевтэ вай	
ӄынвэр ныкэгытрэтӄин	
въигъи	
ытръэч	
энмэн ыннэн яраӄай гантымӈэвлен	
кэльэтэ нэнайъоӄэн	
ынӄэн ынкы ытръэч ӈэвысӄэт эвыр ӈинӄэгти ынкы ӄоракым ӄлявынӄай ыʼвэӄуч	
рагролмыӈӄач ынӄэн въилъын пэляквын нытваӄэн	
люурым ынӄэн амгынонройпы гъурэвлин ӈэвысӄэт	
ӄытлыги въильын	
айвэчгыльа ӈэвысӄэтэ гитэнин	
кыкэ	
мэӈӄокэнайгыт	
этлы	
энаальэгым	
гыныкыым тыетгъэк	
гуӄ	
ратанӈавӈэн	
вэлвачьатыркын ынӄэным гыт кэльэтэ найъоркынэгыт	
ӄынвэр пыкэрыӈӈогъат ӄымэк	
а мыным вай ыʼттъыӄэй ныппылюӄинэӄэй ынкы гатвата рэлкуым эвыр чоттагнык миӈкы	
аʼмыным раӄылӄыл ынӄэн ыʼттъыӄэй	
люур ӈот трагтыркын	
гымыгрээн ӄыръэтгыпэ ӄынтогэ	
эвыр ӈан кэргыпгъэ ыʼттъыӄэй рынэнин райвачык тымнэн яраӈы камлелы мутле кэлинин	
таам ӄырэсӄикви люур ӈоты пыкиргъэт	
гоӄ	
лымӈэ эвыр рочыӈкы нытваӄэн лымӈэ илирык	
мэӈӄо мымгогъан	
китъам ӈоон этъым эмысӄыльын	
пойготта нэнойпыӄэн ванэван нутэсӄын ныйъонэн	
гуӄ	
эмысӄыльыным аны	
мынпэлягъаным ӄэлюӄым миӈкыри мынынтын	
напэлягъан	
эргатык ыʼвэӄуч гэетлин тытлыӈӄач ыʼттъыӄаанмыё льунин ивнин ынӈот иквъи гуӄ	
ынанкэным	
эмытъэтым тыпэлянат нымэлӄинэт наӄамым ытлён ръэгъэт	
гэчеӈыттэтлин	
тытыл нэнаркыпчевӄэн	
ынкы ӈэвъэн уʼрэквъи	
мэй	
гэръэтури	
этлы нымэлмури	
ӈутку рэлку тывнэн	
плеги	
энмэн ӄутти валӄаральыт	
ӈыроӄ ёрот	
ӄол эккин ёроӈы айвалыӈӄар ынпыначгэн ытлыгынэн ёроӈы айгысӄыӈӄар	
ӄол ӄоймарон вэтгыры тумгин ынӄэн ӄоныры гэӈэвтумгэтлинэт ынӄэнат чымчера	
ынкъам айвалыльэн ӈэвъэн топыльын	
ынкъам ыʼвэӄуч гэрэмкичилин ӈанӄэным	
ынраӄ аʼмын рэмкык оратвагъэ	
гык	
амэча кмиӈэтгъи ӈэвъэн	
энмэн эргатык кыеквъэт	
йылӄэтгъэтым янот ынӄэнатым	
эргатык кыеквъэт эргыръок кмиӈэтыльыным вай игыткин	
эргатыкым вай нынтоӄэн яраӈы нинэкэмлилӄин ынкъам кыеквъэт наӄам антокыльэн ӈэвысӄэт нэнэнэӄэй анынтоӈ аткыльэн	
гык	
ӄынтогэ ӄынынтоӈатгын нэнэны	
ынраӄ энмэн аалёмкыльэн ванэван антокыльэн ӈэвысӄэт	
ӄынвэр энмэн эргатык панэна вулӄытвигъи	
этлы антокыльэн	
како како	
кмиӈэтыльигыт ӈэвысӄэтигыт	
антокыльэгыт	
нэнэнэӄэй иаʼм анынтоӈатка рытыркын	
како	
лыгэн аалёмкыльэгыт алымалкыльэгыт	
нэмэ вулӄытвигъи нэмэ йылӄэтгъэт	
энмэным гэйылӄэтлинэт ынӄэнинэт ымыльо валӄачйыръээр	
ӈирэӄ оʼравэтльат рэмкинэт ныӈэвынъюӄинэт ынпыначгэн ынӄэн ӄунӈээкык янраӈав ынӄэным ынӄэн ӈачгыӈавынъёӄэнат ӈирэнлеӈу ынӄэнат гэйылӄэтлинэт ымыӈ	
нананаӄагчыӈыным аны гэгъевлин нытэргыръоӄэн аӈа аӈа аӈа	
ытльат ӄонпы гэйылӄэтлинэт	
ӄынвэр эвыр ӈаргынойпы чоттагнэпы аӈа аӈа аӈа	
 кальайӈа	
энмэн нананаӄагчыӈын аӈа аӈа аӈа	
ӄынвэр тытлырайпы аӈа аӈа аӈа	
эчги тытлыран таагнэн чотгэӈэты пинтыӄэтгъи нэнэнэӄэй ӄутгъиым аʼмын ӄоймарогты вэӄэтгъи	
эчги ӄоймарон вэӄэннин ӄлявылӄай ӄоймарокэн кыеквъи ӄулильэтгъи	
ынкъам пэӄэтатгъэ тэргатыльын	
ынкъам рыгъевнинэт ымыльо	
вай вай нэнэнэӄэй пинтыӄэтгьи	
лыгэн чотгэӈкы аӈа аӈа аӈа	
кыявчагъэым рэмкын	
тытэӈэнӈан	
ынанкэн	
вэнъом ыргынан	
гэйылӄэтлинэт ытльат	
ӄынвэр ынпыначгын маравчетыӈӈогъэ вэнъым гынан	
чоттагнэты нэнэнэӄэй пинтыӄэтгъи	
уйӈэ	
аалёмкыльэн	
аʼм аʼм како	
тагам ӄыныгъевысӄиквыткы	
ӈэвысӄэт ӈытогъэ	
ги	
энмэным ӈытогъэ ёрогты ӄытгъи тытлёмнэн ёроӈы эвын уйӈэ тылвуйӈэ ытръэч айколяк мотлыйӈыным	
миӈкыри гэнулинэт ынкъам ытльат ымыльо	
вай вай	
вайым уйӈэ	
ытръэчым вай мутле вай айколят	
эмытъэтым атааӈкыльэн тэргыльын ынкъам кэльэтэ гатаанлен	
аʼм аʼмын мынрантомык	
раӄылӄыл	
ныкэмачы ӈан рантоӈгъат еп эргыръока эʼнноткынык тараӈгъат авынаёгты напэлягъан ынӄэнаӄай	
энмэн ынпыначгыйн ʼын гуӄ	
валы мытпэлягъан эмтэваляйӈын мытпэлян	
унмыӈаным	
айгысӄоок кэрватагнык йымэтвальын валяйӈын	
гуӄ	
унмыӈаным эвын	
ӄолым ӈэвынъюльын гаалёмлен иквъи ынӈот ивнин гуӄ	
лыгэӈаврагтыльо мынинмык	
мыныгтыгъан гаймаӈэн (ӄолым аӄолеалёмкыльэн)	
гым вынэ лыгиипэ тивыркын гым ӈэвэӄ тылеркын	
траӈавтыӈыркын вэтыӄун	
нычвитурэӄин ныпааӄагачавӄэн	
ынпыначгыйӈа гуӄ	
вынэ илюкэ ӄытваркын раӄылӄыл алымы валы раӄылӄыл	
вынэ ӄэйвэ тыгтыркын	
люур валӄарайӈэты кычавычьатгъэ наӄам вусӄымчыку	
наӄам ныкитэ	
нинэнэймэвӄин валӄар	
лыгэн эʼӄъэйӈэвэ ӄулитэ аӈа аӈа аӈа	
нинэкэмлилӄин валӄар нырэсӄивӄин ралкойпы нинэкэмлилӄин тэргатыльын	
ги	
пыкиргъи рэсӄиквъи ӄлявыл	
нэнэнэӄэе кыленин	
чоттагнык вусӄымчыку рытэнма кырвэтэгнык кыленин эвыр вай тэргатэты	
нэнаткэйӈоӄэн нинэркылеӄин	
эчги мынгытлыӈын рыннин эвыр эмтэваляйӈын рыпыткэвнин пиринин эвын гантосӄэвлен эвыр ынӄэн тэргатэты нинэркылеӄин энмэным гантосӄычатлен гакытгынтатлен ярайпы ытръэч валӄар нинэкэмлилӄин рагролмык камлел ынкъам нырэсӄивӄин тэргатыльын	
гуӄ	
ярак пыкиргъи	
ги	
паӈъэвӈытогъэ	
люур ынпыначгын ныӈынваӈэӄэн о	
ръэнутэт ӈоонӄэнат	
ачгыӄолентока	
лыгэн гапалёмтэля	
гуӄ	
энӈивыкэ мынынтынэт	
э	
тунникэк тумгин ӄлявыл мытынэрэтгъэн унмыӈаным эвын	
лыгэн паӈъэвӈытоплыткок рэсӄиквъи	
вай вай валы	
како како	
аʼмыным ӈотӄэн валы ӄылгилю нинэлгигым	
ынкъам ӈавысӄатэты ӄымэл рай рай ӈэвысӄэтигыт рай	
ӄытанъёротватгэ рэрилеӄӄитыгъэ	
гэ	
ӄынатвын номаквъан рэрилеӄӄитыггъэ аʼмын	
тагам ӄытлыгэ	
наӄам лымӈэ ӈавтыӈгъэ	
ӈэвысӄэт пиринин	
ынкъамым ытлён ӈавтыӈгъэ	
ытръэч	
энмэн ӄол ейвэлӄэй тылвамынан вальыӄай	
тылвамынан вальын	
чымӄык нымкыӄин рэмкын нымытвальын	
амталяйва нынтыӄин рэмкэ тэрмэчьыӈу нылгыӄин	
энаальа амталяйва	
гэмӈитэ чымӄык рэмкын тумыгрээн мӈэльэты гэлӄытлин	
наӄам нивӄинэт ӄутти гэ ам ӄымӈиги	
го	
миӈкыри мымӈигъэк	
уйӈыньигым эйвулеткыльигым	
го	
эмытъэтым ӄытипъэйӈэги	
ӄынвэр эвыр мӈэӈӈогъэ	
лыгэн эвын энмэн гэгрэплин отототой	
отататай	
гуӄ	
миӈкыри ӈан	
иаʼм эʼӄэгрэпӄэй яаркынэн	
натачайвыгъан	
ныйыркыӄин	
наӄам нынйивэтӄин нэмэ вынэ ӄымӈиги	
отототой	
отататай	
нэмэ ныталяйвыӄэн	
ӄынвэр пэтывалӄачьёлгэты амран гапэтатлен валӄатчыӈын	
ӈэнри гэлӄытлин вусӄымчыку ӈэнри онмычыкогты типъэйӈэсӄиквъи отототой	
отататай	
ӄынвэр восӄыгэӈгыпы онмычыкойпы отототой	
отататай	
 кальайӈын	
ынраӄ лымӈэ отототой	
ӄынвэр отототой	
 онмычыкойпы	
ӄынвэр эʼйӈэвнин нэнэн	
 кэльэтэ	
ынӄэн уйӈэ чит эӈэӈыльин	
тылвуйӈэ	
нэнэн	
гой	
нырэӄигыт	
го	
ратанӈавӈэн эʼтки рэмкэ тэрмэчьыӈу нылгигым варата	
ӄоӄӄой	
тагам ӄынтогэ	
рынтовнэн кэльэтэ	
ӈытогъэ мӈэльэты ӄытгьи мӈильык рэсӄиквъи	
го	
ӄымӈиги	
гуӄ	
мэӈӄо етгъи	
ӄымӈиги вынэ	
нэмэ мӈэӈӈогъэ	
нэмэ энмэн отототой	
а	
га	
миӈкыри ръэгрэпӄэй яаркынэн мэчичьу	
вэнлыги отототой	
отататай	
ӄынвэр онмычыкойпы нотасӄычыкойпы отототой	
ӄутиинэ ынпыначга энаальа гаалёмлен	
чымӄык ынӄэн ныӄулильэтӄин	
ванэван этлы аалёмка	
тагам эӄуликэ ӄынъэлгытык	
тавалёмгъан инэнӄулильэквъи	
мэӈӄо лымӈэ ныльунин мэркычгыргын	
ӄынвэр лымӈэ онмычыкойпы и тунникэк	
ръэнут	
тылеймэвэ итгъи ӄулиӄул	
наалёмгъан ымыльорык	
тагам ӄыпаагэ гум	
айылга миӈкыри	
вэнлыги отототой	
ынӈатал кирвэтэру ӄинэтэйкытык	
отототой	
отататай	
выегырга выйитиӈуйвынин рэмкын тэрмэчьыӈыльыт тымытконэнат	
плеги	
ӄырымэн итык лымӈыл пыӈыл мэчтэленъепкин	
энмэн ӄол гитлин тэленъепым аʼмын	
чит вай камак кэлы эччаӄата нылейвыӄин ӄынур вай мургин рэмкын эччаӄата лыгэн	
ынкъам тэлӄэпык рай умӄэӄэйынти гэкэӈыльыт миӈкыри гэгэкэӈыткулинэт ӈыроргарэ ӈыроӄ гэкэӈыльыт ынӈин мыкэльыт ынӄэнат	
энмэн люур вай ӈэлвылым ынкы ӈалвыльынолгата ныгаляӄэнат ярагты энмэн ӈыроӄ ярат	
ванэван ыʼнльунэт этлы эвытрэткэ кэльэтэ ванэван эльукэ	
ӄынур моргынан игыт камак ванэван эвытрыкыльин	
гык	
ынкъам ынӄэн тамайыӈӈок инэӈык орвыт гэтинэӈэӈлинэт	
ӄутыргин ӈан ӄаат гэквутлинэт	
ынкъам умӄэӄэйин ӈилгын ӄэчыӄичгын гаргылен	
нутэсӄыкин тымкылгын	
тымкынгэты нутэсӄык ынкы гэквутлин ӈилгын	
ынкъам ӄораӈы ынкы гэнивлевлин чьомыткынгыпы гэӈилгэтлин	
ынкъам гавъятлен вай	
эмӈилгын нывотытваӄэн тымкык	
ынкъам аны умӄэӄэйын ӄаат ӈэлгычьомыткынык ӈан ӄэчыӄичгык нэквутынэт нивльэв нэвльавийӈа	
ынкъам вай ӈан тытлыгъет нывакъотваӄэнат умӄэӄэйынти ӈыроргарэ ынкы	
ынкъам нывиӄинэт рачыко ынӄэнатым кэльэт ныкукэйпыӄинэт	
ынкъам кальайӈа  ӄлявылчыӈа ынӄэн орвыкэн вынгыргылгын нинэтэйкыӄин ынраӄ мачыяа нинэнкэӈэвӄин	
ынкъам ӈэвысӄэт нывиӄин га энмэн нытэӈӄин тэгӈэвысӄэт	
ынкъам нынтоӄэн нытляпыткоӈӈоӄэн нырэсӄивӄин	
гоккой	
айвэкэнак мынӈыркылятыркын тытэӈэт мэчйимгымгэтыркын (емгымгатгыргыным ӈыркылято гэлгэ чама моргынан)	
нырэсӄивӄин ӈэвысӄэт	
гуӄ	
мынӈыркылятыркын аны мытмэчйимгымгэтыркын	
гуӄ	
чекалваӈ вальыторэ	
иаʼм ӈыркылятыӈӈотык	
ынанкэным рэӄэ нантымлятыркын гук	
ӄытлыги ынӄэн оʼравэтльат гэпкитлинэт	
гуӄ	
вай чекалваӈ вальыторэ го	
йимгымгатыӈӈотык	
нырантымлянӈыморэ рэӄэ	
ынкъам ынӄэн умӄэӄэйынэ рылгынйивэннин ӈэвысӄэт	
энмэн люур эгрыпгъи авъентоянвыка	
гэ гэ гэ	
тытэӈэттури	
рэӄэ лымӈэ нантымлянмык	
мынгагчавыркын вынэ	
о ныратымлянӈыморэ рэӄэ	
ынкъам ынӄэн умӄэӄэйынти гэгынтэвлинэт (гынтаквырго гэлгэ ӈанӄэн акватгыргын)	
энмэн ӄутыргин ӄаат пэтлеӄэй нэтрынэт наӄам аʼмын умӄэӄэйин ӈилгыгйит ӄаат гатымлыленат рырык нэналвавӄэн	
ӄынвэр ынӈин ӈанӄэн рычьэчинтэвнин ӈилгын	
ӈаан ӄынвэр ӄаат кылгэннинэт	
гуӄ	
аʼмыным ытлён ӈоон гэгынтэвлин	
нутэсӄыным гутгэтлин ӄынур мимыл гэнъэтлин	
гуӄ	
аʼмыным аны пыкиргъэт ырыграк	
ытръэттэгын	
йичьэмрэтти гъытвыльэтлинэт	
ёаʼ левлеву гэлгылинэт ӄоленотагты гэнльэтэтлинэт гайӈатымӈэвленат	
нутэнут нэльугъэн алваӈ вальын нывусӄыӄин	
иквъэт ынӈот гуӄ	
ынанкэным	
алванотагты нылӄынмури	
энмэн ӄээӄын тылегъэт	
йъайъарамкын нэльугьэн	
гык	
чама нывэтгавӄэнат оʼравэтльамэл	
гуӄ	
эмнуӈычьыт	
гуӄ	
ии	
рэӄыльытури	
ёаʼ левлеву гэлгымури	
гуӄ	
ынанкэным	
гуӄ	
тытэӈэт мытвъиркын	
йъаяӄӄая нивынэт ӄырым ӄывъитык	
ӈанӄэн аӈӄачормыеквэн рэркылеӈыткы ӄырым ӄывъитык	
митъэлыги тылянвык варкын ритльу ынӈэ аӄамэтвака ӄитгытык	
ынӈаталым рэвъинтык	
ынӄэн рагаляӈыткы ынраӄ ӄипуритльун рэльуʼыткы	
ӄыпонтотык киткит	
гытъэвыльытым ӈан	
ӄипуритльу нэльугъэн	
понтогъат	
ӄолым ёргымтаӄычгын ынкъам йичьэмрэткин энмэн ёргэты вальычгын	
гуӄ	
ивкэ ӄээӄын мынӄамэтваркын	
ынээльыным иквъи вынэ ратанӈавӈэн	
рэвъигъэым ытлён	
гу	
нэмэ эквэтгъэт	
ынраӄ ӄапойъаярамкын нэльугъэн	
гуӄ	
мэӈӄокэнат	
эʼтки аӈӄата левлеву гэлгымури	
нутэнут мургин мытынтымӈэквъан	
мытвъиркын	
вынэ ӄырым ӄывъитык	
нэмэ эты рэркылеӈыткы аӈӄачормын	
ӄэгритльу рэльуӈыткы	
ынӄэн рагаляӈыткы ӄол нэмэ рэльуӈыткы оʼтлеӄ	
ынраӄ ынкы ӄыгтыӄамэтватык	
ынӄорым эквэтгъэт	
ӄэгритльу нэльугъэн нагалягъан	
энмэн нэмэ ёргымтаӄычгын нивӄин гуӄ	
аʼмыным мынӄамэтвамык	
ынээльэ нинивӄин ынӈин вальычгын ӈотӄэн ёргымтамачы амравъэчганӈа нъалычгатгъэ	
гуӄ	
эквэтгъэт ынӄоры ӄапогалгарамкын нэльугъэн	
гуӄ	
аны вай эмнуӈычьыт	
гык ии	
рэӄыльытури	
аӈӄата левлеву гэлгымури	
гуӄ	
эченур эты ӄылетык	
пуръэритльу рэльуӈыткы	
ынӈэ аӄамэтвака	
рыркарэтльо рэльуӈыткы ынӈаталым ӄылгэӄамэтватык	
ынӄэн чымчекин гэнымлин	
ныкэтгуӄин оʼравэтльан	
энмэн эквэтгъэт	
пуръэритльу нэльугъэн нагалягъан	
нэмэ юргымтэӄгэвыӈӈолен мынӄамэтвамык	
нэмэ ынээльэ эʼйӈэльэннин	
иквъи ынӈот ивнин раӄэчгатэым ӄыӄамэтвачгатгэ	
нэмэ нагалягъан	
ӄол нэмэ нэльугъэн рыркарэтльо ынкы гаӄамэтваленат	
ӄээӄыным тылегъэтым ӈыпэгъэт	
ыʼтвэт нэнъимпэтын	
нутэсӄык нулювъюугъэн авытрыкэгты	
гыкым энмэн йылӄэтгъэт	
кыеквъэт	
энмэн люур ӄлявыл аӈӄачормыеквэ етгъи	
энмэн нырыныӄин	
ӄээӄын эвыр нэймэвӄин эʼквырга ныгынтэвӄин	
энмэн ёргымтаӄычгын йъарат ныгиинрэӄин	
нивӄин мыпэнрыгъан	
ынээльын нивӄин явяв	
энмэн ӄынур ыʼттъын нынтыӄин ӄынвэр нэмэ эймэквъи ӄол ынкы ӄлявыл ёргымтаӄычга гакытгынтыпэнрылен	
наӄамым ныкэтгуӄин	
гуӄ	
мынынмыгъан	
явяв	
мынымӈылёгъан	
энмэн гарыттэллен	
намӈылёгъан нымкыӄиным тургин рэмкын	
ии	
гэрмэчьылин	
ии	
ыннэнчьэн эрмэчьын	
эʼквыргъам ытлён вай нытэрмэчьыӈӄин эмиткэтэ нинэнтыӄин гэмгэникин тэйӈэтйыръын	
гуӄ	
ынӈэ атвыткока	
ытлёным вай мытрайъоӈын	
нэмэ вулӄытвигъи	
ёргымтаӄычгын нэнӈивыгъэн такэчгэты	
энмэн ӈан ӄытгъи	
энмэн упэӄэмйик гэтульэтлин	
пыкиргъи	
эвын миӈкэмил мэйӈэльын этгэлгийӈын нинимтиӄин	
эгэгэгэй	
ӄымэк вай ярагты нылӄытигым	
ытлёным раӄычгатгьэ амравъэчганӈа  пэнин ынээльын	
эргыръогъэ	
ынкэкин авынрапьийӈын гъытвыльэтлин	
энмэн янръатвычгын нымэйыӈӄин	
энмэн гамэмылёльатлен	
ыʼтвыгэӈ ныгитэӄин эвырым гэйыръэтлин ыʼтвъэт янръатвыйӈын рээн унъэл	
гуӄ	
нываӈэйпыӄэн яго	
ӄэнагтатгытык	
авалёмка итыльытым	
энмэн ӈыпэгъи	
ганӈэнайпылен	
энмэн егичгын рынрыркынин энмэн нымтумгыт ынӄэн ӄлявылтэ таляйвэвъёоркынэнат	
энмэн нэмэ янръатвэты ӄытгъи	
гуӄ	
ӄинэривлетгытык	
миӈкыри рэмкын гэнымчевлин	
энмэн ӄытръугьэт оʼравэтльат аӈӄачормэты	
энмэн вай ыʼпъэпы нинэймитӄинэт унъэлти ыннанмынга	
ӄонмынга лыгэн амноӈэты нинэнинтыткуӄин вакъота	
йъарат ныкэтгуӄин	
энмэн ёргымтаӄычгын нивӄин гуӄ	
ӄэйвъэм ӈан мэчынкы трэнтыӈын	
вынэ илюкэ ӄытваркын аны	
вулӄытвигъи	
ӄытгьэт	
энмэн эвыр валӄарачгын	
энмэным эвыр нывытрытваӄэн рэлку	
энмэн льунинэт	
гуӄ	
рэмкыльыт	
гык	
ии	
эргатыкым ытлён мынымӈимык	
кыеквъэт ытлён мӈиркыт	
энмэн выквылгыйӈын ратвынэн	
гы	
рэсӄиквъэт	
энмэн тытыл нанныматгъан	
ёргымтаӄычга йичьэмиттумгыт рывэтгаваннэнат	
гуӄ	
ытлён вай нанмыркынэмык	
имчьэчукиным нэлгыӄэгти ымыльо оʼравэтльак ричитык гэнитлитлинэт	
нэлгыӄэгти найпынат	
ынкы утъымгиӈкы вальакы троочгык гэрэсӄивръулинэт	
энмэн аны авынральын вусӄымчыку гэмӈиничулин энмэн аны выквылгийӈын лымынкы ныпэгляӄэн ярачыко пыв	
пыв	
гуӄ	
мыӈиничук паагъэ	
иквъи гык	
эʼми рэмкыльыт	
люур ӄутти ынӄэн пэнинэк нъэлгъэт чотыткынык	
ээк ӄынынлеквыткы	
энмэн ёргымтаӄычгын гивлин гук	
аʼмыным како	
таӈколё мыӈэран	
гук	
аʼмыным ытлён тытэӈэт	
ынанкэным	
миӈкэтэ натаркынат	
гук	
китъам лымӈэ	
ынраӄ вивти нанатвынат	
нэмэ ынӈин гамоччекыттывэленат	
ӄытлыгиӄун ынӄэнат тэгинӈычьыт	
нэмэ гык	
ээк ӄынпиӈкуквыткы	
нэнпиӈкуквъэн	
нэмэ пэнинэк атчыгъат игыткинэт ӄлявылтэ	
нэмэ гэмӈиничулин	
энмэн аны вэвтычгыт ынӈин нитӄинэт чыг	
чыг	
ныкэнчиӄыткуӄинэт	
ынӄэн оʼравэтльат эччаӄ нъытванат нъычвиткуйвынэт вивтэ	
нэмэ энмэн гук	
эгэгэгэгэй	
пэнинэк вакъоръогъат	
гук	
эʼми рэмкыльыт	
ӈотӄэнаморэ	
гы	
како	
тытэӈэт	
нэмэ ёргымтаӄычгын гивлин гы	
како	
тытэӈэт	
таӈколё мӈэран	
гык	
лымӈэ	
нэмэ ээк гэнпиӈкувлин	
ынраӄ гыргол гэнъэтлинэт рыновыргык ӄача	
энмэн аны выёвэ ёрочыко выква нывъеткоӄэн рыпэт валӄарачгын нилюльэтӄин	
нэмэ мӈиничук паагъэ	
гык	
пэнинэк вакъогъат	
гуӄ	
эʼми рэмкыльыт	
этъым игыт	
гэй	
вынэ ӈотӄэнаморэ	
тытэӈэт	
ээкэт ӄынынлеквыткы	
нэмэ ёргымтаӄычгын турээкэтык го	
тытэӈэт	
таӈколё мӈэран	
мыттэӈычьэтыркын	
гык	
аӈӄакэн ынпыӈэвӄэй ӄыгтыгыткы путурэльу	
энмэн нагтыгъан	
нэмэ гык	
ээк ӄынпиӈкуквыткы	
ынпыӈэвӄэй гэпутурэлин	
выквытроочгык ынкэчыку нъэлгъэт	
како	
како	
валӄарачгыным гаркычытколен ӈутри нэмэ нутэсӄын рыпэт гаркычытколен	
энмэн ӄол вай гайвалпъонавлен ёргымтаӄычгын	
энмэн нэмэ ратанӈавӈэн	
ээк ӄынынлеквыткы	
гы	
пинтыӄэтгъэт эвын нымутлытъыӄин левыт	
гуӄ	
ынкъам рэмкыльын иквъи ынээльын гук	
китъам моргынраӄ	
ӄыналёмтэлгытык	
энмэн аны нэмык ʼэй ээк ӄынпиӈкуквыткы	
вынэ аны гэмӈиничулин энмэн аны ӈэйкин выквылгын гэкувлыткуръулин валӄарагты	
энмэн аны ӄынвэр мычаткоръоӈӈогъат никээт ръэвин вэлӄылти	
энмэн аны выргыргычгын	
ныкувлыткуӄин выквылгычгын ӄынур йъилкээв наӄам панэна вэнлыги нывыргэймэвӄин	
тагам	
ратанӈавӈ эн	
нэнэнэт айвалпъонавыркынэткы	
гуӄ	
энмэн вэнлыги	
энмэн игыткин ынӄэн мӈильын армачьийӈын выква ковлытконво яраӈы гэлгылин	
гэнчимэвлин ганмылен	
ынкъам ынпыначгыӄай нымтумгыӄэй эʼйӈэвыткугъи огогогой	
эмэлгулеӄ рэмкын рагтыпаӈъэвӈытоӈӈогъа	
миӈкыри тэйӈэтйыръын гиткэлин энаальа	
ынкъамым гакачьаравленым рэмкын	
паагъат	
ынпыначгыӄай гивлин аӈӄачормык унъэл варкын нымэйыӈӄин ынӈин ровтытваркын аӈӄачормык	
ынӈэ рыровата атака ӄынтыгыткы	
вэты ынкэгиӈэтэ ӄытагыткы вэсӄычгиӈэтэ ӄытагыткы	
ыныкит рыровата ратаӈыткы вэты наранмынтык	
рагаляӈыткы ӈаан ӄаймэмын ынкы рымагты ровтытваркын	
ынӈэ гиину элгыкэ лыгэн ӄыгалягыткы	
ынкъам рагаляӈыткы ынӄэн ӄэйунъэл рэльуӈыткы	
ынӄэн гиину ӄылгыгыткы	
гуӄ	
ӄэглынангэт ӈан эквэтгъэт	
ӄол ынӄэн вэсӄычгиӈэтэ натан ӄаймэмыл нэльугьэн	
нэмэ ёргымтаӄычгын эвыӈӈогъэ ги	
йъарат ӈоты мытгытъэвмык	
ивкэ ӈоонӄэн мынынмыркын	
ынээльэ ивнин гагытъавычгатэгыт	
миӈкыри ӄуным мытгытъэвыркын	
ынӈывальэгыт апэлгъарэчгаткыльэгыт	
гуӄ	
ынӄэн нагалягъан	
ӄэйунъэл нэльун	
нанмыгъан ӄамэтвагъат	
люур вээмэ оʼравэтльан кэӈкэлетгъи	
ӄытлыги ынӄэн ыргин тылянвыкэн ӄол унъэл	
ынкэкин этын етгъи	
ӄытлыги пынлёнэнат ванэван рэӄэ ӄинэльутык тылянвык	
ванэван	
како алымы инэльукыльинэт	
элгырыгъыттъын гатвылен ӄыятлепы пинтыӄэтгъэт ӄымэк левтык гимӈытэтлинэт кырвитти	
нэмэ эквэтгъэт	
пипиӄылгырэмкын нэльугъэн ӄытлыги нотасӄыргыркыт	
энмэн нытачаӄэнат нотасӄырат	
ынкы киквъэт	
энмэн ӄол ынпыӈэвӄэй йылӄыльын пипиӄылгынпыӈэвӄэй	
ӈыпэгъэт ӄуным ынкы	
нэмэ ынӄэн ёргымтаӄычгын гук	
мытйигрэвмык	
энмэн аʼмын вай мэмиквичисӄиквъэк ярагты	
ынээльэ ивнин аным ӈан элевлевкыльин	
гуӄ	
ӄытгъи ярагты	
энмэн ынпыӈэвӄэй льунин	
йылӄъэм ванэван нырымъэйӈэнин	
энмэн ӄлявыл ынкы ёргымтаӄычгын нытвэтчаӄэн	
ӄынвэр рэймэвнин ынпыӈэвӄэй	
энмэн лёлё йытонэн ынкэгйит еӄааӄ чымчеӄэй рулвынин	
энмэн гынмылкинэк тыкэӈӈогъэ энмэн тылвамынан кыкэ вынэ	
мэӈкъом лымӈэ ыʼваӄочеткэӈӈогъэ	
энмэн эвыр ыʼттъыёл нынъэлӄин ныткэйӈоӄэн	
энмэн ӄолым ынӄэн гатанӈавыӈӈолен	
лыгэн гэвинвытэнӈэвлин ӈытогты	
кыкэ	
рэӄэ левлеву инэлгыгъи	
гавалёмлен ынӄэн тэнӈэвыльын винвы аʼмыным лёлё нивлетгъэн	
энмэн ыʼтвэгты ӄытыӈӈогъэ	
энмэн ныӄивриӄин лёлё мэйӈэтык ӄонаглыӈын пэтле нинэйыръэтӄин ӈэнри	
энмэн ыʼтвык пыкиргъи	
ынээльэ аʼйӈальатыӈӈонэн ӈэвэӄ гивэ ынӈот	
элевлевэткыльин	
ӄэйвъэм этлы элевлевэткэ	
ытръэчым ынпыӈэвӄэй тыльугъэн	
ванэван нинэрымъэйӈэгъэн	
эмытъэтым ынӄэн лёлё тыгтогъан еӄагъетым тынулвын	
ынкъам нытэйӈоӄэн ынкъам гивлин	
мэӈкъом лымӈэ ыʼваӄочеткэӈӈогъэ	
энмэн ӈытогты киткит нытэнӈэвигым	
ынкъам гивлин	
рэӄъэм левлеву инэлгыгъи	
ынан лёлё нивлетгъэн	
гук	
унмыӈаным	
эʼылпэ мынэлкымык	
пэтле ыʼтвъэт нинэйыръэтӄин лёлёта	
эвын нинэчвиӄин нэмэ чывипыт нымэйӈэтӄин вэнлыги	
ӄынвэр пыкэрыӈӈогъат ярак	
ынээльыным ынӄэн эӈэӈыльын	
ынраӄ ынпыӈэвӄэй ынӄэн левлевэтыльын ынээльэ гивлин гуӄ	
ынпынеэвӄэйигыт	
чиниткин въарэгыргын ӄойпыткойвыркын	
энмэн ынпыӈавӄагчыӈын рээн нутэсӄык акэрка нынуӄнилюльэтӄин	
ынраӄ чинит уттэ нэнойпыткоӄэн ӄуӄуӈы ывик тымнэн	
ӄутти ынӄэн пыкиргъэт	
рыгъыттъын нагтогъан нанмыгъан	
эвын гэпэлӄыручевлинэт ӈэвъэнти	
ёргымтаӄычгын лыгэн ӈыпэнэӈу тэӈэмутлыкэ гэнъэтлин	
миӈкыри амӄынъычо лёлё нинэчвиӄин	
лыгэн ӈыпэгъэтым йылӄэтгъэт	
ынраӄ выкво ганъалчаленат	
люӈыгъевэ гитлинэт	
гуӄ	
плеги	
ёоʼчгыным ганмылен	
ытлыгын иквъи	
ӄырэтгынэт	
энмэн тэвэнаӈ нымэйыӈӄин	
ыʼттъыёча нэнатаӄэнат тэвэнаӈата ярагты ӄытыльыт	
нинивӄинэт ӈутку ӄывакъотык тэвэнаӈаткынык	
ӄынвэр вакъогъат	
ӄытлыги ӄун тэмъюӈнинэт	
энмэн гынонэты рыльэтэннинэт янръаыʼтвычыко гаёленат	
энмэн валӄарачгын нэльугъэн пэнин уйӈэ оʼравэтльакыльэн	
ынкэчыку ёнэнат	
рыногыргын эйпынин вусӄымчыку ӄонпы пэлянэнат	
энмэн ытленъюӄэй гатэргата	
чакэттыӄая нинэнильэтӄин	
энмэн йигрэ	
наӄам уйӈэ тэкичгын	
ынкъам пэнин култэтъулти чакэттыӄая ныкэгтэгилиӈыткуӄинэт ӄынвэр нинэймитӄинэт ынкъам ытлянъёгты нинэнрывэтӄинэт	
ӄынвэр валӄарайӈыным ӄымъятыӈӈогъэ ӄытлыги гэльэленръулин	
энмэн нинэнильэтӄин	
ӄынвэр гэйылӄэтлин ытленъюӄэй	
энмэн нытипъэйӈэӄин чакэттыӄай	
ӄынвэр аны авынтэпъайӈагты нычьууӄин ӄэргыӄай вытрэтгъи гыргол	
энмэн аны кыватыӈӈогъэ	
ытленъюӄэй рыгъевнин	
энмэн ытлеӈи янот рывнин ӈаргыногты	
энмэн ытлён яачы ымыльо пинтыӄэтгъэт	
ымӈытатгъэ игыткин ӈытоян	
энмэн лылепыткугъэт	
ӈаргын ваӈӈогъат	
тылвамнотайӈын	
энмэн йъаяӄытмагляльыт нэльунэт	
гуӄ	
ӄийӈэткутык	
гык нивӄинэт ынан яатльа	
ӄэглынангэт ӈирэӄ йъаяӄыт яачы нылеӄинэт	
нэмэ ӄийӈэткутык	
нэйӈэнэт	
гык	
мынльэтэттык	
энмэн эвын нэнльэтэтынэт	
энмэн ытлыгийӈын амӄынъычо ывэчвынвэпы нылейвыӄин	
нэныпкирэтынэт ывэчвынвык ынкъам пэнинэк	
энмэн ытлыгийӈын ывэчвынвэты ӄытгъи	
гы	
льунинэт	
го	
мэӈӄо пинтыӄэттык	
гэръэтури лымӈэ	
гуӄ	
янръатвыльа гэнльэтэнмури	
нивӄиным ӈот ытлыгэ етийгут нэнтытык	
энмэн аны нинуквэтъюуӄинэт	
энмэн иквъэт йъаяӄа гэрэнмури	
энмэн опаӄамъеты ӄыттъэт мытӄымыт нагтольатгъан энмэн ынраӄ йъаяӄыт намынгыкватыркынат	
энмэн лыгэн ытлыгэ ынӄэн пыгпыгмытӄыт нэнатраӄэнат аӈӄачормык	
энмэн йъаяӄ ныӄамэтвачаӄэн мытӄэ	
ынкъам ынӄэн рыйытравнэнат ӄол чеквэ ӄол тэлгэтитэ	
чеквэ йытратыльын егтэлгъи тэлгэритэ йытратыльын въигъи	
гуӄ	
плеги	
энмэн ӈээккэӄэйгинивэ аӈӄачормык мэмылӄай гэльулин	
энмэн валвыйӈа льунинэт напаӄачевыгъан мэмылӄай	
ръэнут ынӄэн	
уттыӄэй	
наӄам ынӄэн гэлелюӄэглин	
лелюттыӄэй	
наӄам гэлылеӄэглин	
лылюттыӄэй	
наӄам ынӄэн гэегӄэглин	
егуттыӄэй	
упынъычивынинэт ӈунри	
иткэнин рырагтаннэн	
нэнвэнӈыгъэн	
ӄамэтвагъат энмэн гэйылӄэтлинэт	
чымӄык кукэчыку эръэт натваӄэн	
ӈээккэӄэе нэнуйвыгъэн ынкъам кукэк нъаляён	
энмэн ыʼваӄочейӈын кыеквъи ӈэвъэным ивнин йылӄэ кокагты мынгылгын рыльэтэннин	
энмэн эʼльэл пиринин	
огого	
аʼльайӈын вай	
ӈээккэӄэйгинивым ӈаргын нытваӄэн эвыным кэргыпгъэ ыʼвэӄуч энмэн ӈавъанэты кульуырыт ӄигэйылги кульумэӄым ӄинэйылги	
ӄытлыгиым ӈилеӄ милгэткиным тиӈучьын	
гуӄ	
энмэн ӈээккэӄэгти ныгынтэвръуӄинэт эпэй эпэй	
мылюльу мылюльу	
гуӄ	
ӈавытлывъёӄагтэ тынраӄавыӈӈонат	
тынайылгавыӈӈонат	
энмэн нэмлюгъэн гэйылӄэтлиным	
ӄыетлык нэпэвэлитгъэн нэныгъеквъэн	
эгэй	
ӄыгъекви	
ӈоонрэ ӄъаляёлӄэквэ таӈкыргысӄыткынык	
гук	
энмэн ӄол лымалльан	
аʼляёгъэ	
энмэн эʼлет пэвэлчыку пирӄыгъэт пыгпыг	
нэнантаалгылявӄэнат наӄам уйӈэ	
нэмэ рагтыгъэ ӈэвъэным ивнин чекалвамвальа	
нъаляёйгым ӈоонко	
эʼльэл люӈльутэ нинэнтигым	
наӄам ныпэгляӄэнат	
китъам райынрэ ӄытлыги	
ынкъам ынӄэн ӄыетлын гэпэвэлитлин	
нэмэ ынӄэн ӄоро кульуырыт ӄинэйылги мылӄэгнэвынэт эвыр кульумэӄым	
энмэн нэмэ йъонэнат	
эпэй эпэй	
пирӄъэльэл ӄынугын	
тъэнӄэтыркын	
гык	
мылюльу	
гуӄ	
ӈавытлынъёӄагтэ тынраӄавыӈӈонат	
энмэн ырыт ринтысӄивнин нэмэ йылӄэтгъи нэмлюгъэн ныйылӄыӄин	
ӈотӄэна наймэӄаатынат лылек челгыпэнаӄат	
нэмэ ныныгъевэтӄин	
ӈоонрэ ӄычейвыткуги	
ынӄэн яраӈы ӄыгитэгын	
энмэн лымалльан нэмэ	
яраӈы гитэнин ваӈэйпыгъэ	
го	
мэй	
яраӈы кэнрэтгъи	
ӈэвъэным ӈытогъэ	
яраӈы нинэкэмлилӄин наӄам уйӈэ	
ӄинэгитэгим ӈан	
лылет вай гаймэӄаатленат	
нэмэ эпэй эпэй	
мылюльу мылюльу	
нэмлюгъэн йылӄэтгъи	
ынраӄ нъиӈкэлигъэн	
ӄыгъекви вай	
таӈэргымэмлеты ӄиквичисӄикви	
энмэн ынин ывик иʼӈкэлильын мимлычыку льунин	
энмэн мыматагыр ва	
ӄытлыги ынин ывик чиниткин льулӄыл иʼӈкэлильын	
гуӄ	
яраӈы мыгтыгъэн ва	
эвырым ынӄэн	
валёмыркын валёмыркын	
ынанчинит эвыр	
энмэн рагтыгъэ	
яраӈы рырыткоӈӈонэн	
ӈэвъэнэ ынраӄ рэӄыркын	
эӄуликэ ӄытваркын	
гъиӈкэлийгыр аʼтав	
кыӈэтыркын кыӈэтыркын	
вынэ гъиӈкэлийгыр ынӄэн	
раӄыӈӈогъэ раӄыӈӈогьэ	
гуӄ	
энмэн имтилӄытгъи элгыквыт эвыр рыпэӈы	
нэмэ пыкиргъи ээʼткугъи	
ынкы нытвайгыр	
пэнин ынин игыткин льулӄыл	
элгыквыт рыкэӈкэлевнинэт эргээтгъэт	
ынраӄ рыпэӈы	
нэмэ эргээтгъи	
гуӄ	
чавчываӈав тыматагъан ӄымчочеркынат	
гуӄ	
ынӄэным уттъымыт	
пыгылкэквъэт	
го	
эʼнӄу лыгнинэт	
гы	
ынраӄ рэтэм	
нэмэ нанлыплятгъан	
гу	
гымраӄым	
энмэн левыр ръылинин мэмлычыкогты энмэн ӈутри пыгылӄэквъи	
пыльыльэ вээмэ нэнанлыплятӄэн	
гуӄ	
иʼиʼн илюльэтыркын	
ӄытлыги ытлён вээмэ нэнанлыплятӄэн	
како како	
иʼиʼн йыкыргаляркын	
ӄынвэр пылӄэтгъи	
энмэн ӈэвысӄэт кууркылин ӈээкык ытлыгэ гъэйӈэвлин гэӈэвынъюлин	
аʼмыным имыръэнут гэнумэкэвлин гэмгэнутэкин ӈэвынъюсӄивыльын иʼны ӄэпэр кэйӈын ынвылю пипиӄылгын рэӄокалгын	
мэлёталгыт намӈылятынат	
никвъэн ынӈот гуӄ	
мури мынӈэвынъюсӄивыркын	
го чамъам	
миӈкыри оргыкыльэгым	
э вынэ аʼтав	
энмэн валёмгъэ	
энмэн ынӄэн уттык пыкиргъэт энмэн ӄутынэ нылӄэгнэвнин иʼгэ мэтэвнин	
ынраӄ ӄэпэрэ нэмэ мэтэвнин	
ынраӄ риӄукэтэ нэмэ мэтэвнин	
ынраӄ пипиӄылгэ ӄэгнэвнин мэтэвнин	
ынраӄ милютэтэ въэйин ырыт эвын чывиркынин оттыйӈын рыпэӄэтавнэн	
энмэн напэнрычеттъан	
ынкъам катгоян нытэминӈыӄин	
иквъэт ынӈот гуӄ	
гымык янот ныӈэлӄиквъэн	
ынраӄ иʼны иквъи гуӄ	
гымык янот	
нинэмлеӄинэт	
ынраӄ ӄэпэрэ ивнин гуӄ	
гымык	
нэмэ нинэмлеӄинэт	
гык	
ынраӄым мэлёталгын гуӄ	
аʼтав гымык	
въэйин оргоор энмэн вакъосӄычатгъэ люӈымлетэ	
гу ӈавтыӈгъэ	
энмэн ӈавынрагтатгъэ	
ытльаӄай йъонэн	
лыӈкыгиӈкы лыгэн нытваӄэн ытльаӄай	
уйӈэ аярака	
гык	
энмэн вай ӈэвысӄэт трэтгъэн	
энмэн тэпъайӈаӈӈогъэ ытльаӄай тумгиин ӈааккайӈын лыгэн лыӈкыгиӈкы	
гук	
эккэтэ ивнин китъам мычейвыткугъэк	
тымкылгын ӄэплюнин	
эвын ярайӈын	
ынкъам мычомкыӄай ӄэплюнин	
эвын оргырэлчыӈын	
гуӄ	
пыӄаромкоом льунин эвын ӄэплюнин нэмэ	
эвын ӈалвыльычгын	
энмэн ытльаӄаеты ӄытгъи	
го	
мынрагтымык	
пыкиргъэт	
ӈавматальыӄая ивнин илкэ ӄырэсӄикви	
илкэ рэсӄиквъи ӈэвысӄэт	
ынкъам иквъи ӄытлепги	
лылепгъи	
энмэн нилгыӄин ёрочгын имыръэнут гэнитлитлин ёрочыко кынылялгын вэлёлгылгын кылылеиʼнничгын	
энмэн кмиӈэтгъи	
энмэн аʼляранторкын	
ытлыгэты ӄыттъэт	
энмэн кууркыл гантолен	
энмэн ӈавъанэты гивлин гуӄ	
мэлӈээкык тыльугъэн	
ӈэвъэнэ ивнин мэӈӄо лымӈэ ныетын ӈэвысӄэт	
энмэн нивӄин эʼквырга тыльугъэн	
ытльайӈын ӄончечгырга гантолен	
рэсӄиквъэт	
энмэн кууркылин экык йичьэмиттумгын ӈэвысӄэтин нотайпы пыкиргъи	
ытлыгэ ивнин ынтуулпыр гэетлин	
рэӄэ ӈотъым раӄамэтва	
гуӄ	
 иквъи	
китъам мычейвыткугъэк	
ыʼмто	
ӄытлыгиым ӄун ӄэйъыттъыӄэй чигӄупӄыльын	
гук	
матальыйӈын иквъи гы	
вынэ ынтуулпыр ӄувигыткы гытъэвыльын	
энмэн увиплыткугъэт	
го	
лёӈкамэтвата итгъи	
нычирмыӈэтӄин	
го	
чекалвамвальын	
энмэн китъам мычейвыткугъэк	
нэмэ чавчываралӄаӈынвэты ӄытгъи	
энмэн эʼльэл льунин	
ынӄэн пэрӄачгын	
энмэн рырагтаннэн	
гы	
ӈотӄэн вай итъычьын	
ӄынвэр ынтуулпыр анӈэнайпыгъэ ӈынваӈэгъэ мэгрыӈэвын ръэнутэт наратыӈонат	
миӈкыри мыннунэт	
нычирмыӈэтӄин	
мури ынӈин вальа лёӈӄамэтвальыморэ	
энмэн эквэтгъэт	
гуӄ	
эргатыкым матальын ӄытгъи	
пыкиргъи	
ныялгытӄэнат яратым гэнчимэвлинэт	
ынтуулпырэтэ ивнин го	
тытэӈэт мытъялгытыркын	
эʼчгынрэвэн эʼчгынръэм етгъи	
айвэнъяп эеткыльин	
ынтуулпырэтэ ивнин аʼмыным раӄыл ӄаанмата ӄитги	
ынкъам гивлин матальын гуӄ	
гымнан чинитым ӄэйвэлымӈэ	
ӄаанмынэным моолӄытыӈок	
эчьыльын кывъильын ганмылен	
ынтуулпырэтэ ивнин аʼмын мынльэтэтгыр	
иквъи гымнан чинит	
энмэн муулӄытгъэт	
эчги амэчатгъэт ымъылёӈэт гаӄамэтвален аймакык гыпыткулин	
энмэн киквъи ынкы ӄаанмыёк	
чама лыгэн аймакык нъаляёӄэн ӄамэтвама	
эккэтэ пэгчигнин льунин нырэӄигыт	
гуӄ	
нэналвавэгым	
ӈэвэӄ нинэнмыркэвигым	
аʼмыным моргынтагъак	
эквэтгъи	
ытльа ивнин аʼмыным ытлён ӈот ыʼвэӄучитэ аймак эмъэльу гэтэйкылин	
ытльата ивнин гуӄ	
энмэн оргынльататгъэ энмэн пыкиргьи	
го	
етгъи	
эвын гаткоӈӈоленым аймак	
эʼми аймак	
ынӄэным	
ээ	
 кмиӈэ нинивӄин	
гуӄ	
эквэтгъэт пыкиргъэт	
митэй	
аалёмкыльэн	
го	
гаӄаанмэгым	
аалёмкыльэн	
акоргавкыльэгыт	
энмэн ӈэвъэн валёмгъэ	
раӄэтыым мыкоргаквъак	
го	
ӄаанмыёым ӈот	
ръаӄаанмы	
кывъэлыӄаанмы	
тыквъэк эмъымйиквин рытчыгъэн эмъыттъым	
аны ӄуным ӄынтогэ	
лыгэн элгыпэраркын эчьэ	
ӄытлыги ынин эʼльэл нилгэтӄин аймакыткынык	
тиквъэк ынӄэным эмъыттъымйиквин аʼляёйвыльын	
энмэн эмгэргэ въигъи амӈыркыля	
пытльа въильын ӄьгглыги	
энмэн ӈэвъэнэ рыленин пэтывалӄаёлгык ёнэн энмэн рагтыгъэ энмэн лыгэн ярак пыкиргъэт гантолен	
чавчывагты гэквэтлин	
лёлё чывинин тайылго тыркыт вэлё ылӄаргыт титину	
ӄликэтгъи чавчывак	
энмэн таёлгыт нэнаймэӄэнат	
энмэн ӄутти ынкы чымчетэ нинивӄинэт титит рэмлеӈыткы	
иӈӄун нэрэльуӈын	
таёлгыным лёлё лыгэн	
энмэн ӈэвъэн ынин пэляё нытэргатӄэн риӄукэӄэе йъонэн	
нырэӄигыт	
ыʼвэӄуч гэвъилин	
вынэ раӄыл	
чавчывак тиквъэк гъэликэтлин	
ивнин ӄораӈы ӄытэйкыгын ӄаат эʼльэлин оргоор эʼльэлин ӄытэйкыгын	
ынкъам ӄылӄытги ӄикви ынӈот	
митъэлыги рантогъа ӄончечгырга акаӈыльыгырыӈкэн эвыр нэриквытмиӈкыри ӄытгъи ынкъам ӄиквикууркыл гэвъилин ынӄэным ӈэвъэн тыӈэвынъюсӄиквъэн кууркылиным ӈэвъэн	
ынӄэн риквъэ гым тэквэтыркын	
эквэттъи рагтыгъэ нэмэ риӄукэтэ льунин иквъи оʼравэтльалявыт ӄытэйкыгын гэкырвитлин энмэн ынкъам гынык чотыткынтагнык ӄынатчьаквын гынык тымля	
рэвулӄытвигъэ ынӄэн ӄынатчьаквын ынкъам ынанъаёк игыткин гынин льоо гынин ыʼвэӄуч ынкъам ӄончечгырга гантолен льугъэн ынӄэн рэетгъэ	
энмэн вулӄытвик кууркыл лиӈлиӈэ найъогъан выйиръэле энмэн ёргэпыӈогъэ энмэн рантоӈыӈогъэ аалёмкыльэн аʼрэк	
ӄынвэр ӈытогъэ эквэтгьи ӈавъанэты пыкиргъи эʼйӈэвыткугъи митэй	
аалёмкыльэн	
митэй	
вой	
тэюгъэк	
ээ	
мэӈинтури ныйылӄэттури	
миӈкыри ӈэвынъюльэ гайъойгым	
риӄукэтэ гэнинъэйвылин	
гуӄ	
тыетгъэк тэюгъэк	
энмэн ӈэвъэн иквъи тиквъэкым ӈан гынмыл тыльугыт	
ӄончечгыргаым ӈытогъэ	
энмэным эмгэргэ въигъи	
ынӈаталым ӄысӄычеквъи ӄонпы въигъи гэгэргывъилин лыгэн гавнытколен	
ытръэч	
энмэн лымыльын ӄлявыл ӈавъанэты иквъи ӄутынэ иръын нытэйкынин ӄутынэ ӄонагтэ нытэвнилгыӄинэт	
энмэн ныплыткуӄинэт ӈытогъат кынмал	
нэргыпйъэлгатӄэн	
энмэн ӄынур кытгынтатгъэ ӈэвъэнэ ныгитэӄин пирӄыгъи авынгэтагты пылгытратгъэ ӄуным	
энмэн нэлӄырирысӄиквъэн уйӈэ люнльутэ нынтыӄин	
энмэн рэсӄиквъэт эквэтгъи айгыпы кэльэгинив льунинэт ӄолым ыныӄӄач пыкиргъи аʼнэлёк	
энмэн люур нананаӄагчыӈын тиӈунин эʼквырга вай оʼравэтльан ӈан тиӈунин ӄуным нытэргатӄэн аӈа аӈа аӈа	
энмэн тагъенчагъэ ӄлявыл	
кальайӈын иквъи како	
рэмкыльын	
ии	
аʼмыным мынрагтымык	
ӄыянотгэ  кэльэтэ ивнин	
миӈкыри мыянотгъак гэвэты	
авынральыт гаанота	
гы	
таам	
аʼмын	
яготгъэ	
пыкиргъэт	
ӄырэсӄикви	
моргынан морыграк ӈэвъэнти гивэ	
айколят ӄытаӈынрыратыркынэткы рэмкыльын ӈот	
и таам ныръэӄиным	
рэсӄиквъи кальайӈын	
гуӄ	
ынӄэн ӈоты тынатвыркын	
гык	
энмэн пэкулти ӄынирвэвыркыниткы	
энмэн ӈоонрэ ратагнэты гакытгынтатлен ынӄэн илгиръыльыӄэй	
ӈытогъэым кальайӈын эвын уйӈэ ӈоонкы гапылгытратлен	
энмэн ӈавъанэты маравчетыӈӈогъэ кальайӈын гук	
унмыӈаным эвын гынник мытынлеӈэтгъэн митъэгынник	
энмэн нэмэ эквэтгъи	
нымным нэмэ льунин ынӈаталым лыгъоравэтльан	
ӄлявылым гантолен	
ыныкӄач нытвэтчаӄэн ванэван ныльуркынин	
ынкъам эʼчесӄивыльын иквъи йъилгыным кувлитльэтыркын	
ынкъам рэмкыльын иквъи аʼмыным йъарат	
га како	
рэмкыльын	
ии	
ӄэйвэ лыгъоравэтльайгыт	
ии	
йыӄӄайым ӄуным тури ӄырымэнаторэ кэльэтури	
вынэ ӄырымэнаморэ	
гук	
мынрэсӄивмык	
эʼквыргъам ытлён энаральо мытылгыркын кэлы ӄэйвэ	
эвыр ӈан нарагтыӈӈогыт	
энмэн рылгъат	
эчги ӄамэтваӈӈогъат люур кальаӈавысӄатчыӈын рэсӄиквъи	
э	
тыгтыгыт ӄэнаматагэ	
энмэн ӈытогъэ	
рырагтаннэн	
энмэн эвын яратытлык кэйӈын ӄол умӄы гэквутлинэт	
эчги расӄэвыӈӈогъат чит нэпириркын ынӄэн ӄлявылӄай	
кальаӈавысӄатчыӈа ивнинэт га га га	
этын этын	
гатгапыркынэн пытльа рэтылягъэ	
энмэн ныйӄыӄин гэгынтэвлин	
ӈэвысӄэт ивнин ги трэтылягьак	
раӄынпыӈавӄагчыӈына ӄымэк энанмыгъэ	
энмэн эвыӈӈогъэ ӈэвысӄэт га га га	
нэмэ нэмэ нэмэ рэӄыркын	
эвын ӈотӄэн ыʼвэӄучу тылгыркын	
йылӄэтгъэт нэмэ	
энмэным кальаӈавысӄатчыӈын гэйылӄыручевлин энмэн ӄлявылӄая ратчьавнэн пууръу кэльэӈэвысӄэтин кэркэр иниргиӈу лыгнин пууръу ӄлявынӄаен иръын кэльэӈэвысӄэтык иниргиӈу йыпаннэн	
энмэн гэйылʼэтлин гапытльайылӄатлен ӄлявылӄай валярынра	
нэмэ уʼрэквъи ынпыӈэвӄэй кынмайпы люур ӈааккайӈын гиину лыгнин йылӄыльыным кыплынэн левыт энмэн чывиркынин	
ӄлявылӄая ынпыӈэвӄэй валята пууръу гаркыплылен эвын гэлевтылвилин	
ынкъам аны кэргыпгъэ лыгэн ынӄэн левытти ӈытогты рынрынинэт	
ынкъам омӄагты ринтынинэт нэпиричитгъэн	
ынкаткыната ӈытогъэ	
гынмылкэнэты авынральэты ӄытгъи	
гуӄ	
аʼмын лыгэн етгьи	
гык	
ии	
ынкъам ынпыначгыйӈын нъэйӈэӄин го го го	
эмэлгулеӄ рэмкын раляйвыӈӈогъа	
энмэн эквэтгъи тылянвык пэлӄывъигъи	
ытръэч	
энмэн ӄол ярачгын ӈэвысӄэтым ӄол оʼравэтльаӈавысӄат ыʼвэӄучитэ эʼнӄу гэтчылин энмэн гэӄупӄэтлин элвэтиӈэтэ гэнъэтлин эмӄупӄэтэ	
энмэн гытъэ	
ӄынвэрым ярачгын льунин рэсӄиквъи чычепгъи эвыр тэйкэвиръын гаймэвылен эвыр ыпалга ӄэмэӈы гэйыръэтлин ныӄамэтваӄэным энмэн лыгэн ныплыткуӄин ныгынтэвӄин нотагты	
ӄлявыл пыкиргъи чейвыткульын	
йъилгыным ӄуным ръэнут	
гуӄ	
чекалвам вальын ръэнут лейвыркын ӄамэтвальатыркын уӄӄэмйыръиир тэлпыркын	
нэмэ эргатык эквэтгъи	
элвэльин лыгэн плекыт нэнайпыӄэнат наӄам эвытрыкыльин ӈэвъэн	
нэмэ ӄытгъи эвыр ынӄэн ӈэвысӄэт пыкиргъи ыпалгын нэмэ льунин	
ӄамэтвальатгъэ ӄынвэр гынкэквъи	
ӄлявылым нэмэ рагтыгъэ	
гуӄ	
унмыӈаным	
чекалвам вальын	
ръэнут ытлён ӄамэтвальатыркын	
китъам эвыр эргатык эчейвыткукэ митгъэк	
нэмэ амгынотъылё нъэлгъи	
люур нэмэ ӈоты етгъи рэсӄиквъиым нэмэ такэчгэты ӄытгъи	
нэмэ эчги чит ӄамэтваркын люур пиринин	
акакака	
илюкэ алва	
 ныкамаграӄэн	
ги	
эвӈан гынан	
вынэ алва ӄинэтрилги	
вынэ илюкэ	
ӄырым мынрэӄэквыр мымӈылёгыр	
гык	
иаʼм нылейвыткуйгыр	
ӄэйвэ гэтынвэгыр	
уйӈэ	
эʼмъим	
ыʼвэӄучитэ эʼнӄу гинэтчылин гэнанчаатвавлен гинэнӄупӄэвлин	
ынкъам ванэван ӈутку ярачыко рэӄын ӄинэльуркын	
ванэван	
гуӄ	
аʼмыным мыматагыт	
матанэн	
нэмэ чейвыткугъи	
вулӄытвикым пыкиргъи	
иквъи ынӈот ӈавъанэты ынӈэ антока ралкочыкойпы	
мынрэсӄивмык лыгэн чоттагнэты плекыт ӄынинтыгынэт	
энмэн ринтынинэт	
энмэн люур вай ӄэмэӈы эмӄэмэӈы рэсӄиквъи эвын эръэтэ гэйыръэтлин	
ӄамэтвагъат нэмэ лыгэн нэнвыгъэн ӄэмэӈы эргатыкым кыеквъэт	
эвын ӄэмэӈы гитэнин ӈэвысӄэтэ гэнумкэвлин	
нэмэ чейвыткугъи гылвулин	
гык	
эргатыкым мынинэтчымык	
тайӈыквыт ынӈэ гынан эннэкэ ӄынтыгынэт	
эвын наёпатгъан энатчыё ылвылю эвын тайӈыквыт гэнъэтлинэт	
гуӄ	
йылӄэтгъэт	
эргатыкым кыеквъэт	
нэмэ чейвыткуркын	
рэӄъэм аʼмын ивнин ӈоонӄэн чеӈыл ынӈэ энвэнтэткэ ӄынтыркын	
ынӈэ пэгчиӈу элгыкэ	
алымы ӄывалёмыркыным вэты	
гык	
энмэн чейвыткугъи чеӈыл рывеэнтэтчивнин	
эвын ынкы ӈэвысӄэт нэнанватӄэн энмэн льулӄыл чыӈата вальын ӄачакэн льоӄач нувӄин ӄолым нычелгыӄэн льоӄач	
энмэн ӈэвысӄэт йыкырга пуӄэннин пр	
энмэн гитэнин эвыр ӈан вай въигъи пэӄэтатгъэ	
энмэн чеӈыл рыныманнэн миӈкыри найылгавӄэн ӄэлёӄым	
пыкиргъиым ыʼвэӄуч	
рэсӄиквъэт	
ванэван нытвынэн энмэчым райылгавнэн	
плекыт ринтынинэт чоттагнэты энмэн аʼтчак лываквъат ӄамагты	
гуӄ	
ыʼвэӄучуʼрэквъи гуӄ	
како	
тытэӈэт вэрин	
ынраӄ эʼми	
ӄэйвэ этлы чеӈыл инэнвэнтэткыльигыт	
этлы	
наӄамым эʼми	
вынэ ӄывалёмыркын ӄытвыгын	
ӄынвэр тывнэн эмытъэтым тыгитэгъэн	
инэгитэкыльин этлы	
йыкырга тыпуӄэтгъэк люур ӄаплетатгъэ	
гуӄ	
чекалвам вальэгыт	
иаʼм аеролкыльэгыт	
аʼтавым эвын ыʼвэӄучитэ эʼнӄу гэтчигыт	
ярар рай ӄинэйылги	
энмэн рывыргыргэвнин	
энмэн эюгъи	
ынкъам люур гагтанӈэнайпылен	
ӄэмэӈы гэнъилысӄычетлин	
эргатыкым кыеквъэт рылеркынин	
ивнин аʼтавым ыʼвэӄучитэ эʼнӄу гэтчигыт	
опопы гарайгыт мынлегыт	
ытлыгэты рыленин рыпкирэннин матальын ивнин гуӄ	
аʼмыным гымнан итык гынритык тылваквъан	
оʼравэтльэты ръалекавыӈӈонен нъэнӄэтӄин	
люур ивнин рэӄыкым ӄъэликэтги кэльэкым ӄъэликэт	
ӄолетъылё нутэгчик ӄлявыля йъонен	
ивнин тагам мынрагтымык	
тъэнӄэтыркын	
ытлыгэ гымыкагты нэнъэликэквыт	
рырагтаннэн	
энмэн выквылгын яраӈы энмэн кымъылгын кымъэ нытэйӈэтӄин ынӄэн оʼравэтльан	
ӈэвъэн ныйигычгэтӄин	
иаʼм аӄамэтвака варкын	
мури этлы ынӈин вальа аӄамэтвакыльыморэ	
рэӄъэм ныӄамэтваторэ	
тэкичгэ	
ээ таам	
мытакэчгынтагъак	
пипиӄылгын нэнанмыӄэн	
рэӄыркын аӄамэтвака	
мури этлы ынӈин вальа аӄамэтвакыльыморэ	
рэӄъэм ныӄамэтваторэ	
мэмыля	
э таам	
мынагтатгъан	
аӈӄакымъылгын рэннин	
рэӄыркын аӄамэтвака	
миӈкыри кымъылгын мынугъэн	
егычгыгыргын	
рэӄъэм нытэйӈэттури	
ылвэтъуле нытэйӈэнмури	
йильэйил рэннин	
рэӄыркын аӄамэтвака	
этлы мури ынӈин вальа аӄамэтвакыльыморэ	
миӈкыри ныельаткэӄэн	
рэӄъэм нытэйӈэттури	
ӄопалга	
э таам мыгтыгъан	
аӈӄакэн нэкайӈын рэннин номычьылгыйӈын	
ынӈатал ынӄэн рунин	
э	
ръэнут тэгъеӈу лыӈыркын	
нутэсӄыкин мыймыглыӈын	
э таам	
мыгтыгъан	
ынраӄ гытокалеӄай рэннин	
этлы мури ынӈин вальа аӄамэтвакыльыморэ	
егычгыгыргын	
миӈкыри мыннугъэн	
э таам	
элвэльин мынагтатгъан	
пэтле кмиӈэтгъи	
оʼравэтльэн аймакыйӈын рэннин	
ӄытлыги ечьамэттомгычгын	
энмэн эргатык ратагнык нытэргатӄэн	
энмэн риӄукэтэ йъонэн	
ӈавыл нырэӄигыт	
эʼтки кэльэтэ гэнаматален	
ытлыгэ кальагты гинэйытлин	
э	
ниркыӈут ӄытэйкыгын	
кэлиегыт ӄытэйкыгынэт	
ынкъам мэӈӄо рэпкиргъэ нотайпы рэпкиргъэ ынӈэ мынгэпы эйылкэ	
ринтэ ӄынтыгынэт	
ынан эвыр рэнчичьэнӈынинэт	
(ынкъам кургычьыӈилгын	 )
ынкъам кургыӈилгын рэтэгрэтгъэ	
ӄэглынангэт нотайпы пыкиргъи	
иаʼм нытэргатторэ	
аʼтав мурыгнутэкинэт галгат тэрго нинэлгигым	
вай ӄыплягтыгэ	
эйминнинэт	
энмэн эвын гэкэлигитэлинэт плекыт ӈэвъэнэ рывэтгаваннэн энмэн лён ʼвалёмыльын	
энмэн ӈытогъэ	
люур кургыӈилгын ынкъам илгиӄэтыльын льунин	
энмэн гэтиӈулин	
гэвэлеркылелин ыʼвэӄуч	
кургыӄэйык гэныпкирэтлин	
люур вай пыкиргъи	
гуӄ	
ӈэвъэн эʼми	
ръэӈэвъэн	
гынаным нэмэ левлеву инэлгыгъи	
э	
ӈанӄэн ӈан гыргоррамкэты гагалялен	
энмэн аны гэттэтлин	
гыргоррамкэты пыкиргъи	
ынӄэн ӈэвысӄэт илюкыльэӈэрык гэпкитлин	
гуӄ	
вэлеркылельэ энайъогъэ	
го	
лымӈэ рэӄыльигыт	
ытлыгэ гинэйытлин кальагты	
го	
вынэ ӈутку ӄытвагэ	
мынатчыӈатгыр	
энмэн кымчочьыйӈын эвлетэлы вальын ӄынур ӄуйвилӄын ынкэчыку ёнэн	
люур вай ыʼвэӄуч пэӈъивэтыльын пыкиргъи	
гуӄ	
ӈэвъэн эʼми	
амгынонканота ивнин ӈутку варкын	
гынанчинит ӄыгтогын	
аʼмын ӄинэйылги	
ӄырым мыйылгыт	
гынанчинит ӄыгтогын	
миӈкъым варкын	
ӄымчучьычыку вай гэрэсӄивлин	
энмэн нивлыӄин	
энмэн аны гэттэтвиритлин	
эчги эмгынун нынъэлӄин ныралеӄэн ӄынвэр вэгыт мынгыкэн гамотлытъыӈӈоленат	
гук	
ӄинэйылгиым ӈэвъэн	
ӄырым мыйылгыт вынэ	
эʼткиӈ гымыкагты ӄэмэт нытэӈӄинэт ныйылигым	
ӄытлыги таароӈвагыргын	
эʼтки ытлыгыт тэӈӄэмэльыт	
ынан уйвэл мыйылгыт	
аʼмыным раӄылӄыл	
йъэлыги яраӈы гымнин ӄыматагын выквэн	
аʼмыным раӄылӄыл	
ымы ӈотӄэн гымнин яраӈы нэмыӄэй ёаʼ аʼӄарасӄэвыӈ вальын	
аʼмыным гымнин нэмыӄэй яраӈы нытэӈӄин	
гымык ёоʼым амэвыча нытаӄэн	
гэмгэникин ӄэмэӈы ныпкирӄин наӄам	
нэмыӄэй гым гынык майыӈкы вальэгым	
гуӄ	
аʼмыным ӄинэйылги ӈэвъэн	
йъэлыги гыннэквагыргын мыйылгыр	
амгынонканота нинивӄин нэмыӄэй гым гыннэквагыргэгым	
ивтыррэмкын нэналпынрэгым	
таӈӄамаянвэты ӄэпэр нинэйылигым	
аʼӄакамаянвэты рэӄокалгын нинэйылигым элгар ыʼттъыйӈоӄамаянвэты	
айӈокэӄамаянвэты ылвылю нинэйылигым	
вынэ ӄэйвъэм ӄинэйылги ӈэвъэн	
йъэлыги оʼравэтльэты чамэтаткоэвъян мыйылгыр	
аʼмыным иаʼмым гымнан оʼравэтльан мыранмыӈгъан	
энмэн гымнин танъягтачӈыё	
вынэ ӄэйвэ ӄинэйылги ӈэвъэн	
вынэ ӄырым мыйылгыт	
аʼтавлыгэн рэӄыркын	
гымнан ымы гынник нэмэ эналвавкыльэгым	
гэлеквыргэгыт	
иаʼм гэмгэгынник ӄынмыгын	
раӄыӈӈогъэ	
ченлечыку траёгыт	
мэркычгыргэгыт	
гэмгэгынник гыннику ӄыйъогын	
гымнан ивтыррэмкын ымгэтата нинэнтигым	
кэльэтэ рынэкавъё нинэтэнъегтэчӈигым	
ӄэйвэ ӄинэйылги ӈэвъэн	
йъэлыги гымнан атчычета лейвыкин мыйылгыр	
вынэ раӄылӄыл	
атчычета ӄылейвыги	
гымнан тэӈлыги нинэлгигым тури	
ымы ӈойӈойлыйӈын этлы ӈутку эпкиркыльин гымык	
йъэлыги эйъутэн мыйылгыт	
этлы	
гымык лыгэн аӈъачгыргэгыт	
уʼриӈан гынин рытомгавъё эйъутэн	
эвӈан гынан гинэнмутлыгрэльэвигыт	
вынэ ӄэйвэ ӄинэйылги ӈэвъэн	
вынэ ӄырым	
нэмыӄэй гымнан тульэтэ нинэнтигым оʼравэтльат	
ынӄэн гынан тульэтэ нинэнтигыт	
чемэт гымык энатват эпкиркэ нытваӄэн	
лыгэн гымык аӈъачгыргэгыт	
эвытлым тэнанъяаэвъян мыйылгыт	
гымнаным вай рэӄу траяаӈын	
ынӈаталым ипэ гынан имыръэнут эмгынриитэ нинэнтигыт	
ынӈаталым лыги тылгыгыр	
лыгэн тумыг тавэмэнӈыгыргэгыр гынёгыргэгыр	
вынэ ӄинэйылги ӈэвъэн	
вынэ ӄырым мыйылгыр	
гынанчинит ӄыгтогын	
йъэлыги ръавэвъян мыйылгыр	
ӄырымэнайгым гынниӈӈыттыльылӄылигым	
гымнаным нинэнтэйӈэтэвигым ръэв	
вынэ ӄинэйылгъим ӈэвъэн	
ынан ниркыӈут мыйылгыр ынан эйъутэн мыйылгыр	
аʼмыным гымнан итык ынӄэн тэгъен ʼу люӈылгыльын	
лыгэн тумык коргыгыргэгыт	
гым гивэ ынӈот гу	
тытэӈэт ӈот ръавагырга ынӈин рытыркынин	
эвӈан гынан	
вынэ ӄинэйылги ӈэвъэн	
ӄынвэр ӈэвъэн ивнин тэнантомгыӈына чеӈыл ӄынвэнтэтгын	
ивнин ынанкэным йыӄӄэй оʼравэтльатагэнӈатычгатыльэгыт	
мэӈӄо рэӄу ивыльэтыркын	
аныӄун ипэӄуным вай вагыргэгым	
аныӄуным китъам мынъёгыт	
энмэн ёнэн	
энмэн вай эʼэʼчгын нымӈытэтгъи высӄумчыкуръугъи уйӈэ аӄэрыка нъэлгъи	
нэнамӈылёӄэн ыʼмто панэна рараӄычгатыркын	
энмэн мэрынрэ гавэтгавыӈӈолен вынэ вай энмэн энанмыркын	
ыʼмто ӈэвэӄ тивыркынигыт	
гымнан ивтыррэмкын ымгынрэта нинэнтигым	
ыʼмто панэна рараӄычгатыркын	
гук	
вынэ энмэн ӄуймэк тъаляёркын	
илюкыльэӈэрэ ӈэвъэн гивлин киткит ӄынвэнтэтгын	
рывэнтэннин	
энмэн вай йъытвигъи чымӄык	
ыʼмто панэна рараӄычгатгъа	
вынэ ӈэвъэн ӄинэйылги	
нэмэ ӈэвъэн ивнин ӄынныматгын чеӈыл	
энмэн ыʼлыгтыйгычгын пыкиргъи	
рыпэтым вай эʼэʼчгын гъылыгтыйгыръолен	
эвын нэнамӈылёӄэн ыʼмто панэна ӄраӄо ринэлгыгъэ	
гуӄ	
ӄырым игыт	
эʼтки тыӄэвъяӈӈогъак	
энмэн гавэвральыӈӈолен	
ыʼмто миӈкэмил игыт	
йъаратым энанмыркын	
нэмэ ӈэвъэн ивнин чеӈыл киткит ӄынвэнтэтгын	
нэмэ уйӈэ кытыйгын нъэлгъи	
мэлетгъи	
ыʼмто панэна ӄраӄо ринэлгыгъэ	
ӈэвэӄ тивыркынигытгымнан ивтыррэмкын ымгынрэта нинэнтигым	
тэӈыльигыт ынӄэн	
гуӄ	
аʼмыным пурэлю ӄинэлгыги ӄэнагтогэ	
вынэ ӄырым мыгтогыт	
ӄэйӈун ратармачьыӈыӈӈогъа лымӈэ оʼравэррамкэты	
гуӄ	
 ӄырым игыт	
энмэч выёльо ӄинэлгыркын	
вынэ ӄэйвэ панэна ӈэвъэн рагнатыркын	
гуӄ	
тынаагъак	
гуӄ	
транкаӈкалявыӈон ʼын ралымӈэна	
вынэ ӄырым	
ӈэвъэн ивнин ӄынвэнтэтгын	
рывэнтэннин	
ыʼмто панэна ӈавъанэты тэгъеӈыркын	
вынэ гапаайгым	
энмэч гыпильу ӄинэлгыркын	
йытонэн	
энмэн нуӈэлривлетгъэн гэмгэрэӄыльын	
нэмэ эʼчуулгын рынэйвэ ныттыннэӄин	
гуӄ	
ӈэвысӄэтым йытонэн	
энмэн ыʼвэӄучитэ льунин кэльэтэ гук ивкэ мынпонторкынэгыт	
илюкыльэӈэрэ пынлёнэн рэӄын нивӄин аʼтавым нинивигым ымӈот	
ытлыгэты ӄылӄытти	
эвыр панэна рэтэгъеӈыркын	
вынэ этлы	
аʼтав нинивигым ынӈот ытлыгэты ӄылӄытги	
нъыръыӄин	
энмэн кагыргайпын рывэнтэннин эвыр вай ӈотӄэн ӈаргынэн гэмгэнутэкиным нымным ыяакэным вай эмчымчеӄэй ынкы ӄалетлы	
энмэн киткит нывытрэтӄинэт оʼравэтльат	
нэмэ ивнин тагам ӄынныматгын	
элвэльин ӄынвэнтэтгын	
нэмэ рывэнтэннин	
эвыным ытлыгытым чымчеӄэй ӄынурым вай ынӈин	
энмэн ныгатгаткоӄэн	
ивнин ӈааным ӈан ытлыгын гынин	
нэмэ иквъи тагам ӄыннымат	
энмэн ивнин ӈэвысӄэт эʼлерэгъи	
чеӈыл ӄынвэнтэтгын айвалыӈӄаткэн	
энмэн мэмыл	
нэмэ ивнин ӄынныматгын	
ынраӄ ынкы чымчельин	
унъэл	
нэмэ ӄыннымат	
нивӄин ынӄэнат ытлён вай тымӈалголяӄ аʼӄаӄамаянвэты нинэйылигым	
нэмэ ӄол рывэнтэннин	
пурэӄ	
ынӄэнат ытлёным ыʼттъыйӈоӄамаянвэты нинэйылигым	
нэмэ ӄол рывэнтэннин	
ынраӄ рыркы	
ынӄэнат ытлён таароӈъянвэты нинэйылигым	
ӄолым нэмэ рывэнтэннин эвын ельаргын	
ынӄэнат ытлён амтаӈкытгэмӄамаянвэты нинэйылигым	
нэмэ ӄол рывэнтэннин	
ынраӄым тынуп	
ынӄэнатым ытлён тоттайкыӄамаянвэты нинэйылигым	
ӄол нэмэ рывэнтэннин	
уӄ	
ӄупыкэрэтльун	
ӄолым нэмэ рывэнтэннин амравыльэӈа гэйыръэтлин	
ынӄэнат тымӈалголяӄ нинэйылигым	
нэмэ ӄол рывэнтэннин	
ынраӄ милютэтэ гэйыръэтлин	
ынӄэн гытъыльэты нинэйылигым	
нэмэ ӄолым рывэнтэннин	
ынраӄ ылвылю	
ынраӄым ӈъочьэты тымӈалголяӄ нинэйылигым	
нэмэ ӄол рывэнтэннин	
ынраӄ иʼны	
ынӄэн ралымгыргыӈыльэты нинэйылигым ынкъам айгысӄантакэн	
энмэн ӄол рывэнтэннин	
ярагэнэв льунинэт	
ӈанӄэн ытлён гынин нутэнут	
наӄамым чавчывытлыгын	
ымы ынӄэн ӈэлвыл нэльугъэн	
иквъи ынӈот ӈаанӄэн элгар ыʼсӄэӄу тэгъеӈу тылгыркын	
ынӄэн гымнин тэгъеӈу лынъё	
миӈкыри гымык уйӈэ ынӈот вальын	
эвыр тыркыльын ыплылыӄано ынкъам ӄол гыткаӄачавкалельын	
гык	
эʼлерэгъи ӄырагтыгэ	
энмэным ӈан эчги вулӄытвигъи рыкэӈкэленнин	
ӄолентальа нэльугъэн ӈэвысӄэт энмэным рэсӄиквъи	
ръэӈэвысӄэт ӈотӄэн	
энмэн ытлыгыӄэй ӈытогъэ	
гу	
мэӈӄокэн миӈкэкинэйгыт	
читым ӈуткэкинэйгым	
гуӄ	
ръэӈэвысӄэтигыр	
тиквъэкым ӈан кальагты гинэнъэликэвигыт	
гуӄ	
элымӈэ ӄэйвэ гыт	
вынэ гым	
мэӈӄом етгъи	
вагыргэпы тыетгъэк	
маӈэнвагыргэпы	
элёкыльаӈаргыпы	
энмэн ыʼсӄэӄу нъыйылгъэн эвыр гыткаӄачавкалельын	
нанмынат нинэнинтыткуӄинэт	
ытлыгыӄэй въигъи	
ӈээккэтэ рыленин	
эчги пэлӄынтэтыркын ярагты гапэӄэтатлен	
въигъи	
плеги	
тэленъеп эʼмитлён энмэн нъэӄэльыльэтӄин рэмкын	
йичьэмрэт ыннэнчьэн чакыгэт гамлытвэлен ӈэвысӄэт	
танӈа гайъоленат	
этъым ӈыроргарэ	
энмэн ваӈӄытэн пойгын ӈэвысӄэтин	
энмэн ӈыръатанӈыт нымлыӄэнат гапойгыльатленат	
ӄол ӈыранляӈо гэӄэмэйвылин ӈэвысӄэт	
ынӄэн йичьэмиттумгыт амтыма нынтыӄинэт танӈа	
чама ӄутти ганмыленат танӈыт пууръу	
ынӄэным ӈэвысӄэт гамлыгэтален	
ӄутиинэ танӈа гивлин чамъам ӈэвысӄэтигыт	
опопы мынпааквыт	
ынкъам ӈэвысӄэт гивлин мэчынкы	
танӈа нинивӄин чамъам тэӈыльигыт	
ынкъам гивлин эвыр лымӈэ ӄинэнникэвыркын ӄэнатааӈыркын	
энмэн кыттэлти рычымӄэвнинэт ынкъам гынонывэггыпы рыкылвэннин ынкъам почьакагыргыт нэмэ	
нычивмыӄин пойгын	
гык	
танӈа ивнин аʼтав ӄуным ынӄэн ӈэвысӄэтигыт	
йъаратым аны ӄэнагаймаӈгэтаркын	
энмэным ӈэвысӄэт волвакы гэлилин ваӈӄытэн лыгэн пойгын	
энмэным ымъылёӈэтчыӈын энмэным тиркытир ӈанӄэн ыʼлёӈэтчыӈын	
эчги тэркамэчатгъэ энмэн аны танӈытан гэтэлгэллин энмэным елычгын гивлетлин энмэн ынангъо гэручевлин	
наӄам лымӈэ гавакъолен нутэсӄык	
ӈэвысӄэтэ ивнин ӄырым мынмыгыт гымнан	
ӈэвысӄэтигым	
тыӈирэтыркын	
гык	
танӈа гивлин го	
како	
эʼӈкалетанӈыӈава наӄам лымӈэ инэнникэквъи	
нымлеӄэным танӈычгын вэты амӄынъычо ныкэтгуӄин оʼравэтльан	
ынӄэным гивлин нэмэ гык	
како	
раӄъэӈкалетанӈыӈав тыльугъэн аʼмыным ӈот	
тыӈыркылятыркын рагтык	
аʼмыным ӄинэнникэкви	
ӄырым мырагтыгъак	
эʼтки мылыльын танӈынаӄу	
нымкыӄин тынумкэквъэн наӄам	
ӄырым мырагтыгъак	
эвын ӈэвысӄэтэ нинивӄин ӄырым гымнан мынмыгыт	
ӈэвысӄэтигым	
нинивӄин ӄлявыля ӄэйвэ лымӈэ энанмыка ринэнтыгъэ гымнан чинит ыник трэнникэвӈын	
како	
танӈынаӄут пароч уʼрэтыльыт	
эʼӈкалетанӈыӈав люур ӈот	
ӄэнанмыгэ вынэ	
аӈыркылкаым трарагтыгъа	
ӄырым	
ӄэйвэ лымӈэ ярак трарагтыгъа ӄырым ытлыгэ ринэнъегтэлетгъэ	
риниквъэ ынӈот ыʼмто	
гэйичьэмиттумгигыр	
ии	
ыннэнчьэн варкын	
пойгын ӈотӄэн ечьамэттомгэты ӄыйылгын	
ӄырым мыйылгъэн	
ивну нэрэлгыгым	
ривӈыт ынӈот миӈкэкин пойгын льугьэн ӈавысӄанмачы	
ӄэйвэ ӄырым эвын мырагтыгъак	
мыргэв нэмэ ӄынльэтэтгын	
янотым мытааӄогъак	
авалёмкыльэн рывэтгаватык нырэвъиӈӄин вэты	
тааӄогъэ	
энмэн лыгэн койӈын тыгинрынин тынпыӈӈонэн рывытрынтэвнин	
пааӄата эвыр парытлыӈа эвын ымычьытырга чеггыргол нытваӄэн	
армачьычгын	
тэлпыгъи въигъи	
энмэн эӈэӈыльыт ӈирэӄ энмэн ӄол тэӈӄуӄуӈы ӄолым рыгъывалы	
энмэн рагэнэвычгын	
энмэн рэккэӈэ гантымлятлен равэвынво гэлгылин	
энмэн рэккэӈин нывэтратычгын	
гуӄ	
айвэчгэты нытэнӈыткуӄин рэмкын оʼравэтльат лыгъоравэтльат	
йъарат ынӄэнат ӈирэӄ лыгэӈэӈыльыт рыгъывалыым йъарат	
авынвэтгавэты ныкитэ рыгъывалы гапалёмтэля тэнӈыткульын ынкъам рэмкын	
ивнин эӄуликэ ӄынъэлгытык	
вилют алваӈ вагъат	
китъам мыёпат	
ӈытогъэ	
энмэн эвын льунинэт	
нытараӈӄэнатым аʼмын	
чымчеӄэй йъарат	
энмэн тэӈӄуӄуӈынэ ӄытгъи	
нытэнӈыткуӄин тэӈӄуӄуӈин рэмкын	
гык	
эʼйӈэвнин рыгъывалына тэӈӄуӄуӈэй	
вуй	
гык	
ӄэйвэ лыги лыӈыркынэт	
ръэнутэт	
гык	
равэвынво нэлгымык	
ӈытогъэ	
рыгъывалына ивнин китьам мынйъонат	
найъонат	
иръытым найпынат эӈэӈиръыт	
гоӄ	
эвын ынпыначгын нарычгытваӄэн оргыткынык кальанпыначгыйӈын	
нытвэтчаӄэнат рыягнавкы кэльэк	
ванэван ыʼнльуркынэт кэльэтэ	
гук	
энмэн ынпыначгын нывэтгавӄэн гук	
ӄыӄиврильэтыркынитык тароӈык	
мынтаӄъаймэтысӄэв ӈунрилыӈ	
гук	
энмэн плыткугъэт панэнъам ынӄэнат ныпалёмтэлӄэнат	
гык	
энмэн ынпыначгын эвыӈӈогъэ гык	
аʼмыным аʼачекыт эʼми	
китъам ӄоро йыткомкыквын	
ӄытлыги вай оʼравэтльалявтычгын	
гык	
йыткомкатыӈӈогъэ	
рыягнавкы ныгитэӄинэт эӈэӈыльэ	
гук	
энмэн таӄъайпы мынтамык	
нытаӄъаймэтысӄэквъан рэмкын	
энмэн гэрэнилюльэнӈылин кэӈунэӈэтэ нулвэвӄин лявтычгын ванэван нилюльэтгъэн	
гык	
чекалвам вальын	
ынанкэным	
йыткомкыквын иаʼм ӈот илюльыкэ варкын	
чекалвам вальыморэ	
таӄъаймэтык пынлёткок мытылвавыркын	
эвын ипэ эрмэчьыльыт	
гык	
энмэн ынпыначгыйӈын пынлёткольын гэтэнгыгэрэнлин кэӈунэӈэтэ	
алымы камаграӈӈогъэ	
гу	
тэгрыпгъэк	
пэтле ынкы въэӈӈогъэ	
гук	
энмэн вэтгавычгатгъат ынӄэнат	
китъам мынранмыткоӈынат	
э	
ӄутиинэ акватыӈок нымэйӈъэв гатвылен ыʼттъын	
кальагты гатвылен ӄытыӈок	
ӄолым лёӈэнатвата гитлин тэӈӄуӄуӈэ	
гуткучитлиным рэмкын кэӈунэӈэтэ ынкъам кэльэк	
аʼмыным ытлён энмэн гэгынтэвлин кальарамкычгын ӄынур вай нутэсӄын мимлю гэнъэтлин гутгэтлиным лыгэн нутэсӄын	
аʼмыным ытлён нутэсӄын гэмчеткулин нымчеткуръуӄин ынангъо	
оʼравэтльат эӈэӈыльыт ӄымэк нутэсӄык намэчатӄэнат ӄынур ӄун мимлык	
энатваткыльэн тэӈӄуӄуӈы гынонывэггыпы гэӄитвылин пинтыӄэтык нылвавӄэн льунин вай рыгъывалына тэӈӄуӄуӈы гук	
тытэӈэтигыт вэрин	
тытэӈигыт эӈэӈыльигыт	
ӄэйвэ гэнатватэгыт	
гуӄ	
ванэван	
гуӄ	
тытэӈэт	
аʼтав ӄытипъэйӈэркын	
го	
нылвавэгым	
гуӄ	
аʼтав вынэ кальагты ӄъэйӈэвыткуркын	
энмэн ныкэльэткуӄин	
нылвавӄэн панэна	
миӈкыри гэӄитвылин нутэсӄын	
гык	
аʼмыным миӈкыри ӄинэнтыги	
ынӄэн тринэльэтэтгыт	
гык ивнин китьам ӄуным инэльэтэтти ӄытвыгынат	
гу	
вынгэръын гапытвыма трэйылгыт энмэн унъэчичгын ынкъам элгырыгъыттъын	
энмэн аны ӈаргын гэтипъэйӈэлин рыгъывалы	
энмэным пэтле рыркакалы гэетлин	
аны гэтипъэйӈэлин	
рыркамкычгын гэетлин	
ӄэтынотасӄэпы ныпиврэӄин	
гык	
ынӄэн рыгъывалына ивнин тэӈӄуӄуӈы нэнпинтыӄэквъэным аʼмын	
рагтыгъатым энмэн	
вылгэръыным йылнин илгъыттъын эвын эвырым унъэчичгын	
нэмэ ынӄэн ваӈӈогъат нэмэ кэльэтэ равэвынво нэлгынэт	
энмэн ӈирэӄ гэкэӈыльыт етгъэт ӄытлыги тэгйи ытри пытъи	
ӈытогъатым ынӄэнат	
энмэн пытъиӈэ нинивӄин тэгйи ӄырэсӄикви гыт	
ынкъам эӈэӈыльыт ныкытчынъёӄэнат	
эчги тытлык нэймэвӄинэт ныгынтэвӄинэт ныйымгымгэтӄинэт	
нэмэ аймавыӈӈогъат пууръу нинивӄин тэгйиӈэ пытъи тагам ӄырэсӄикви гыт	
ӄытлыгиым ытлён гэмо нэлгынэт ынӄэнат	
лымӈэ пытъи нинивӄин тэгйиӈэ тагам ӄырэсӄикви	
нэмэ ныгынтэвӄинэт	
ӄынвэр гынмылкинэк тылеймэвэ нитӄинэт тытлыг чымче нынъэлӄинэт	
нэмэ ивнин пытъи тэгйиӈэ гырым ӄырэсӄикви	
еӄачьэгыт ытлён	
энмэн вай ӈутри рэсӄиквъи пытъи	
нэпиригъэн ӄынвэт	
энмэн амваӈэйпа эʼӄэлиӈэ	
гук	
энмэн тэгйи гэгынтэвлин	
гоӄ	
тумгыӄэй нытэргатӄэн ӄымэк ытлёным тэгйи	
эрэсӄивыльин ынанчинит	
энмэн намӈылёйвыгъан ытлён рэӄыльытури	
этлы аʼтавморэ	
вынэ ӄэйвэ	
ытлён гынан ытлён пытъиӈигыт	
лыгэным пытъиӈигым	
вынэ игытым ытлён ӄэйвэ мынынмыркынэтык	
эʼмитлён	
гоӄ	
аʼмыным ытлён амайылга тывнэнат ытлён вай нырэсӄивигым оʼравэтльак	
ӄолым	
лыгэным тэгйи	
гык	
аʼмыным ынӄэнаторэ	
рыпиркылевэ мынынтыркынитык гыр эʼптэ	
гук	
аʼмыным ынӈэ энанмыка	
ынан ыʼттъын мыйылгыт	
нъыръигыт	
вынэ ӄэйвэ	
энмэным ӄылымӈэнагэ	
ытлён вай рыгъывалы лымӈэнагъэ	
энмэн эвын орвэты ӄытгъэт	
тумгытум пытъи ӄонӄаальын	
энмэн эвыр ярак пыкиргъэт	
энмэн рэнолгыӈкы ныквотыткаӄэн ыʼттъычгын	
вилют нутэсӄык ныпкирӄинэт	
ытлён вай тыйылыркынигыт	
гык	
гэӈэвъыттъийгыт	
ии гэӈэвъыттъийгым	
ынан ынӄо мынӈивыгъэн	
ӄоо	
ринэтэмъюӈгъэ	
аны ӄун лыгэн рэпкиргъэ ӈэвъыттъыӄэй ратопаквъа	
энмэн рагтыгъэ	
эвын пыкиргъи	
пэтле ӈэвъыттъын топаквъэ	
пэтлеым гыръогъэ	
эвыр ынкъам гагтолен гынмылкин льоо мэйӈывилюльын	
ӄэглынангэт гэнӈивылин	
энмэн ръэвин гытолӄыл нъумӄин вутылгу	
энмэн гаквотытвата	
энмэн амӄынволӄытвэӈӈок пэнин тавтаватыльын	
аʼмыным како	
ӄоленотайпы нэмэ навалёмгъан	
энмэн ӄынвэр амӄынэргатыкым еп тэркыгыргол вама тавтаватык моогъэ	
энмэн ныкитэ кэльэтэ гайъоленат	
ынӄэным этын ӄонпы онмэты гэйылӄэтлин энмэн вай гиӈынгиӈ нытэйкыӄин камлелы ярак	
энмэн ранмэпы вай кэӈкэле ойпыткойва ныгыркиӄин ярак иӈӄун увиритӄэйгинив нынтонат	
энмэн ыʼттъийӈэ вутылгын гэнлыпъэтлин гантолен гатавтаватлен	
энмэн ынӄэн кальагты ныпэнрычетыткоӄэн	
ӄынвэр гыттэпычьын кэльэкин иквъи го	
раӄыӈӈогъэ лымӈэ ыʼттъийӈын	
мургиным ыʼттъийӈын ӄытрыгыткы	
нынмылкувъюунин	
энмэным нэтрыгъэн нэмыӄэй нымэйыӈӄин	
энмэн ӄолым рэсӄиквъи мэйӈывилюльын	
энмэн лыгэн этын йыкырга пиринин рынэнин	
гоӄ	
кальайӈыт ӄолельатыӈӈогъат гуӄ	
мынгагчавыркын	
энмэн аны кыеквъи этын эʼрамъянма	
алымы эӈэӈыльын энмэн чыкэеквъи	
энмэн аны нэмэ гэкэльэӈыттэтлин ганмыткойвыленатым кэльэт тымыткойвынэнат	
нэмэ ваӈӈогъат	
чейвыткугъи рыгъывалы нымнымэты	
ӄуным ыʼттъорвыӄай ӈыраӄ вай ыʼттъыт ынӄэным ӈэвъэнык пэлянэн	
ӈэвъэнэ ивнин аʼмыным вай эʼптэ ыʼттъийӈын ӄыяагын	
ыʼвэӄучитэ ивнин аʼмыным гынин эмӈолтомгын	
ынкэмил оратвагъэ ыʼвэӄуч	
энмэн нывулӄытвиӄин нытиркырэӄин	
энмэн люур тэркырагыргэпы кальачгын ныетӄин	
тытыл рымагтата гэнтылин	
энмэн аны ыʼттъийӈын нэмэ нытавтаватӄэн нэмэ ынӈин вотэты	
энмэн ӄынвэр нэнэймэвын	
ӄынвэрым ыʼттъийӈыным вэтгавыӈӈогъэ гуӄ	
аʼтав ӄун орвоор етъа ӄытчыгын	
эвын нэнэнэӄэгтиым етъам ӄывакъогэ орвык эвыр гымнин ръарӄы етъам ӄытчыгын	
эймэквъэтым лыгэн гапэнрытколен ыʼттъийӈын ванэван нынайылгавнэн ыʼттьэ	
ытръэчым лыгэн нэнантавӄэн гыӈ	
гыӈ	
нэмэ ярагты ыʼттъийӈын иʼрэгъи	
ивнин ӈавэтын гуӄ	
ӄинэӈилгэтги ръарӄы ӄыныйпыӈатгын	
энмэн рыйпыӈаннэн	
эквэтгъэт лыгэн айгыпы яраӈы напэлягъан	
энмэн кальайӈын гэрэсӄивлин	
ынкы ваӈӈогъэ ярачыко	
энмэн ыʼвэӄучым рагтыгъэ энмэн вай ӈыроӄ ыʼттъыӄэгти	
гинэӈэлин тэкичгэ	
энмэн ярак пыкэрыӈок ыʼттъыӄэгти пирӄыгъэт аалёмкыльэнат рытавкы ярак чымче	
ёрочыко нытваӄэн	
ӄынвэр ӄол ыʼттъын тымнэн пэгтъэмэтэ танэн	
ӄээӄынуӄэй тылегъи пирӄыгъэт нэмэ	
иквъи чекалвам вальыт	
эвын ипэ кэльэтэ гайъоленат	
энмэн эмтэваляйӈын йытонэн орвык вальын	
энмэн мэй	
энмэн лыгэн нывалёмӄэн ӈунри мм	
ёрочыкойпы лыгэн	
нывэтчаӄэн валярынра	
гы	
ӄыӄиврильэтыркын	
мм	
ӄыӄиврильэтыркын вынэ	
мм	
ӄынвэр эвыр винвэӄэй чьовыргын тытлёмнэн кэльэтэ гитэнин амӄачакэн лыляӄача ӄынур ээкэ	
вынэ гаркыплылен	
лылялгычгын гэчвилин лылемимле ныпъючитӄин рыпэт	
йылгынымкыӄин	
ӈытогъэ наӄам	
лыгэн яраӈы рытаалгылявнэн	
эвын выкво гэнъэтлин	
ӈэвъэниным пагтыръэт льунин гынтэвкин	
энмэн ӈан нылеӄин ръэтъеквэ	
энмэным льунинэт нымнымык	
гуӄ	
ныегтэлтури	
гуӄ ии	
китаӄун ыʼттъийӈэ нэнъегтэлевмык	
ыʼвэӄучитэ ивнин ынӈывальыторэ	
гуӄ	
яраӈы найъон	
ынраӄ пырӄано гэнъэтлин	
нэльугъэн ынӄэн яраӈы нээʼкугъэн энмэн эвын ынкы нытваӄэн имыръэнут ӄытлыги кэльэкин ӄэлелвынчыкукин йыръыйыр гэпинтыӄэтлин аны ӈан пылвынтын рээн вэӈыткун рээн валы имыръэнут ӄуным эвиръын ӄэпэннэлгын иʼгнэлгын имыръэнут чама лыгэн гаймычьын	
гуӄ	
рэсӄиквъи ыʼвэӄуч ынкъам ӈэвъэн рэсӄиквъи ынкъам ӈинӄэй рэсӄиквъи	
ыʼвэӄуч иквъи миӈкыриым эӈэӈыльын ӄилкымъетгытык	
вэтъым этлепкэ	
аны гильуткулин	
ёроӈы пэнинэну нъэлгъи	
пэнин ынӄэн ёроӈы ыргин	
еп выкво яраӈы наӄам	
нэмэ ивнинэт вынэ ӄилкымъетгытык	
нэмэ ильуткугъи	
нэмэ ивнинэт тагам ӄытлепгытык	
лылепгъэт	
эвын яраӈо нынъэлӄин гынмылкин выкво нъэтльэн	
ыныкит гаймычьын нэгитэгъэн эвын кыкватӄоӄоӈалгын уттэмчен лыгэн	
ынкы ваӈӈогъат ӄонпы нымытваӈӈогъат мыкытвигъэт мыгрэмку нъэлгъэт	
плеги	
энмэн ӄол ытлыгын мытлыӈэн эккэт ыннанмытлыӈӄав ӈинӄэй аʼачеӄӄай ӄэйвэ оʼптыӈэнӄай	
ынкъам ымыльо вай нымэйыӈӄинэт ынӈин мэйӈэльыт	
ынкъам ынӄэн ынпыначгын гэпэлӄэтлин гэнпэвлиным аны	
гуӄ	
ръэнутым гатъылыӈӈолен энмэн иквъи ынӈот ивнин аʼмыным ытлён трэвъигъэ	
эчги ӈан ӈыроӄав ринэныткивэнӈытык ӈыроӄ вай кивкив ӄэнайъотык ӈыроӄавкэнак	
гоӄ	
ӄэглынангэт вай въигъи	
энмэн нэнлегъэн	
го ръэнутым энмэн ӈыроӄав ынкы киквъи	
эʼмитлён рагтыгъат	
ӈыроӄавкэн кивкив ныгаляӄэн	
ӄынвэр нымкъэв кивкив нынъэлӄин энмэн ӄынвэр ынӄэн ынанытлянъёта ивнинэт эʼмитлёным титэым атэ мытрайъоӈын	
иквъэт ынӈот ынпыянвыт го	
раӄылӄылчыӈын ӈот чеӈэт въэльычгын	
иаʼм мынйъогъан	
энмэн вай винвэ ӈан йъонэн	
гуӄ	
энмэн эвын ныпкитчыӄивӄин люур энмэн яраӄай ынӄэн въильин ӄытлыги паляквын яраӈы выквылгын люур	
го ети	
ии	
ээй	
эʼмъим тумгыт	
ӄэйвэ нымэлӄинэт	
ии нымэлӄинэтым ӄэйвэ наӄам нивӄинэт ытлёным этъым раӄылӄылчыӈыным въэльычгын иаʼм мынйъогъан	
эви	
гык	
аʼмыным гыт ӄыӈэвынъюсӄикви	
миӈкъым ратвагъа	
миӈкъым рэтынватгъа	
ынраӄым чамъам гымык ратвагъа	
гъэӄэрэйгым	
э	
ынраӄ йичьэмиттумгыт чамъам ратвагъа	
ынкъамым йичьэмиттумгыт ынӈин ваяаркыт	
эгэй	
эʼквырга чамъам	
гы	
гырголкэн ӈэвысӄэт ӄыӈэвынъюсӄиквын	
энмэн айгыпы эʼйӈэвыткугъи	
гоӄ	
люур пылвынтыяйпыльыт ӄаат етгъэт пылвынтыяйпыйӈыт	
гоӄ	
ынӄэнат кылгэннинэт лыгэн эквэтгъи гырголягты	
кытынӈэн вальын ынӄэн энмыйӈын нинэттэтӄин	
гоӄ	
аʼмыным етгыр ӄаат тэлпыгъэт ейпытым ынӄэн тэлпыгъэт	
пэлӄынтэтгъи нэмэ ытлыгэты ӄытгъи пыкиргъи	
о ети	
ии	
ги лывавы	
ии тылваквъак	
нэмэ ӈан аʼйӈавыткоӈӈогъэ айгыпы ынраӄ автаяйпыльыт выквыяйпыльыт ӄаат	
э	
гоӄ	
ынӄэната вай тыттэтгъи	
ӈэнку энмэн ръэнут яраӄай льунин	
ныйылӄэтӄин	
гатаӈапъааратлен	
таӈӄоймо ныйылӄэтӄин тылвиниргиӈкэ наӄам вытры таӈӄоймо	
энмэн ӄлявылӄай кэттывагъэ эвиръыт йыннинэт энмэн вай аʼляёнэн пэрӄыёнэн ӄыетлыгиӈкы	
гок	
плыткугъи аʼляёплытконэным атчьатгъэ	
гуӄ	
кыеквъи рыгъевэнниным ӄуным рилюнин	
о	
маравчетыӈӈогъэ ӈэвысӄэт	
элымӈэ ӈоон мэӈин	
мэӈин ӈон лымӈэ гатлылен	
эӄуликэ ӄытваркын	
энмэн рыпэт тынъаляёквыт	
вэнъым гынан	
тытэӈэт гэйылӄэтигыт	
рыпэт гэмо лыӈгъэн аʼляёгыргын	
ръэнутым матанэн ынкы	
энмэн ӈан пэтле кымиӈэтгъи эвыр ӈинӄэйым	
о	
люур ытлыгыйӈын аʼмыным ӄынрагтатгын гэнутэтури	
миӈкыри ӄэлёӄым ӈутку мынтыгыр	
тумгинэйгыт ӄлявылегыт	
энмэн аны ӈалвыльычгын нанрагтатгъан	
гынонэты чывинин	
ӈанӄэн муулӄытгъи	
чит ытлыгыӄайгыпы тагъат эвын уйӈэ ампаляквын ынкы	
лыгэн ӄаанмынэн ынкы ечьамэттомгэты ӄытгъи	
лыгэн пыкиргъи эвыӈӈогъатым йичьэмиттумгыт	
энмэным иквъэт гук	
китъам эвыр лыгэвагыргыӈкы гаӈавтыӈэгыт ӄэглынангэт вай умӄы ӄыгтыгын	
эви	
ӈавъанэты каарачыкогты ээʼкугъи	
го иквъэт ынӈот	
китъам эвыр лыгэвагыргыӈкы гаӈавтыӈэгыт ӄэглынангэт эвырым вай умӄы ӄыгтыгын	
эви	
эмытъэтым ӄыгтыгын	
лыгэн райвалявкы ӄэквэтги	
гымнин вай тины ӄыяагын	
э	
энмэн рэюучгэ ёоʼ эквэтгъи	
ӈоотынӄач лыганлынӄач ӄаврыткатгъэ	
эвыр льунин лыгэн левтык гаркыплылен тинэ тымнэн йыӈэнин рырагтаннэн	
вайвай умӄы	
како како	
ӄэглынангэт	
китъам ынраӄ кэйӈын ӄыгтыгын	
эви	
каарагты ээʼкугьи иквъи ынӈот ивнин гуӄ	
вай нэнӈивыркынигым ӈот ынраӄ	
кэйӈын ӄыгтыгын	
аʼм аʼмын вынэ ӄыгтыгын эмытъэтым	
пэнинэмил рыннин кыплынэным левтык нэмэ тымнэн рырагтаннэн пыкиргъи ярак иквъи ынӈот ивнин вайвай кэйӈын	
како како	
ӄэглынангэт	
ынраӄым наӄам эвыр вай ӄэйгипэ лыгэвагыргыӈкы гаӈавтыӈэгыт	
кэлыым ӄыгтыгын	
элымӈэ	
го	
ӈавъанэты каарачыкогты ээʼкугъи	
лымӈэ ынраӄ ӈотыӈ нивӄинэт	
ынраӄ кэлы ӄыгтыгын	
како эви	
эмытъэтым ӄыгтыгын	
йыӄӄэйым ръэнут	
энмэным тэючгыным эйминнин таёчгэты гойпытколен наӄам чемынгыт йытонэнат	
ынкъам вай колё колё вагыйӈыт нымэйыӈӄинэт	
йъарат ивлывэгыльыт	
ӈотӄэнат гымнин ӈирэӄ ыʼттъыт ынӄэнат ӄэймитгынэт	
нэмэ айгыпы эквэтгъэт пэгтъэмэтгъэт ыʼттъыт	
люур ӄол ыʼттъын тыляма вэтгавыӈӈогъэ ӈаанӄэным иʼннук мынръэтгыпгъан яраӈы рэвытрэтгъэ	
ӈэнку нымкыӄин	
ӈэнри мынлемык	
ӄэглынангэт ярагэнэв льунин мыгрэмкын ынкы нылгинымкыӄин нырэпалгыпэӈкоӄэн нырачвыӈръэляӄэнат	
го	
лыгэн гэльулинэт гапэнрыткоръоленат	
га га	
рэмкыльын	
рэмкыльоон	
рэмкыльоон	
аʼмыным мынэймитгъэн лыгэн	
нинэнэймэвӄинэт лыгэн ыʼттъэ гапэнрыленат	
миӈкыри мэйӈывэгыльытым кэльэт ымыльо нынчимэвӄинэт	
ги	
паагъат	
гы	
палӄавъэӈӈольыӄай ынпыӈэвӄэй ӄыгтыгыткы	
ӄэглынангэт ынпыӈэвӄэй кытпалӄатльан гагтылен	
гэ	
гааӈгыргатлен йыкыргэпы гэвытрэтлин имыръэнут ӄэчейыръын ӄымэк въигъэт энмэн	
рылениным вай рыпкирэнниным ярак	
энмэным эʼйӈэвнинэт лыгэн	
го вай	
кэлы трэтгъэн ӄыпэгчиӈэтгытык	
ымыльо ӄыетгытык	
рэмкыным гэетлин	
гааӈгыргатлен лыгэн ынпыӈэвӄэй	
го	
ныгтывъэӄэным рэмкын	
въэткочагъат ымыльо аʼмыным ытлён тымытконэнат кунинэт ымыльо	
плеги	
энмэн ӈирэӄ умӄытӈэвысӄэтти гэмпэлинэт ныгтиӈӄинэт эмнуӈкы ӄлявылӄая льунинэт	
ӄол матанэн рырагтаннэн рыйытравнэн	
амӄынъычо гэчейвыткутэ ӄлявылӄай ылвыню гэривле пэтле ӈирэӄ ӈинӄэгти йытонэнат умӄэӈэвысӄэтэ	
ынкъам ӄуличейвыткук йичьэмиттумгыт гэмпэлинэт умӄэт наранрагтанӈыгъан	
ӈэвысӄэт валёмгъэ иквъи ынӈот лыгэн ӈинӄэгти вилючыку мыёнат	
ӈанӄэн омӄанотагты пыкиргъэт	
ӄлявылӄай пыкиргъи ыʼвэӄуч	
эвын уйӈэ ӈэвъэн	
ытльаӄай пынлёнэн ивнин эʼми ӈэвысӄэт	
йичьэмиттумгэ тэленъеп гагтылен умӄэӈэвысӄэт ӈоон	
ивнин плекыт ӄытэйкыгынэт	
ытлён тэминӈычьэтгъи ырыт тэйкынин мьэмит эвыр ытльаӄай нытэплеӈӈыльэтӄин	
гуӄ	
плыткугъи	
эквэтыркын	
энмэн гынонэты гырыткулин	
энмэн эвыр нотасӄыйӈо гэнъэтлин ынӄэн мъэмикин тылян	
энмэн рытэлпэннин ымы нутэсӄын плекыт эквъэт эвыр плекыт ринтынинэт нэмэ ырыткугъи	
нэмэ нутэсӄын томгатгъэ ӈэнри	
нэмэ элвэльинэт плекыт йымнэнат нэмэ эквэтгъи рытэлпэннин нутэсӄын нэмэ ринтынинэт плекыт нэмэ плягтыгъэ ырыткугъи нотасӄытомгатгьэ ӈанӄэн	
гуӄ	
ыннэн мэӄым нъэлгъи	
нэмэ рытэлпэннин нутэвытрэтгъи нэмэ ырыткугъи эквэтгъи нэмэ уйӈэ нъэлгъи эмъэмикэ ратагнык киквъи	
эргатыкым инъэым нотайпы лейвыльыт ӈинӄэгти льунинэт	
пэтле гэмэйӈэтлинэт	
пынлёнэнат гэтлыгытури	
уйӈэ	
ынйивэ гагтыморэ	
мэӈиным ытльа	
энмэн умӄэӈэвысӄэт	
ивнинэт гымыгтури ынӄэн кмиӈытури	
энмэн рагтыгъат	
ытльэты иквъэт ытлыгын гэетлин	
мэӈӄо ныетгъэн	
мэӈӄокэн ытлыгын	
ыяа	
миӈкыри нитгъэн	
рочыӈкы вальын	
китъам гымнан чинит мыёпатгъан	
энмэн ёпаннэн	
льунин энмэн	
ивнин раӈӈытагъэ	
ӈирэӄ ӄъочаткот энаальо мытылгыркынэт	
наранмыгырым ытлён	
иквъи ынӈот йыӄӄайым ягталынво тыетгъэк	
въэнво тыетгъэк	
гаӈӄагэлечьатлен ынӄэн йичьэмиттумгыгинив энмэн умӄэгинив	
энмэн рэсӄиквъи	
энмэн пыкэтчагъат йичьэмиттумгыт люур эвыӈӈогъат гык	
како яраӈы аʼӄаткэгъэ	
ръэнут ратвыткы	
амноӈыткэгъэ яраӈы	
ӈэвъэнэ ивнинэт ръэнутым нъаӄаткэгъан	
ытръэч гымнин ыʼвэӄуч ытлён гэетлин	
ынкъам иквъэт йичьэмиттумгыт гуӄ	
тэленъепым энатвыкыльэгыт	
ынанкэным мытынъэӄэлиӈэквъэн	
люур матальийӈын эвыӈӈогъэ гык	
эргатыкым ытлён ӄъочаткота нэрэнувичвэквыт	
ытлён наранмыгыт	
пэтле ӄъочаткот гаалёмленат гык	
рэмкыльын мынынувичвэквъэн	
гык	
матальийӈын иквъи ытлён вай рэмкын раралечетгъа	
мэмлеты вальын ралеян	
ынкъам вай рэчыпъэтыркыниӈыт мэмлычыкогты рэрэсӄивыркыниӈыт	
ынӄэн выквыт ковлёкы вальыт нымэйыӈӄинэт нарантоӈатыркынат	
ынӄэн гивлин эйгулеткыльигым чыпъэтык	
матальа гивлин гымнин лилит ӄыяагынат эвиръыт	
ыныкит рэчыпъэтгъэ нымэйыӈӄин ӄалвэтчальын (выквылгын) мимлычыку варкын	
ынӄэн амноӈэты ӄынинтыгын	
гэнинтылин	
чикэмнуӈкы иргъи	
энмэн матальийӈын эʼйӈэвыткульын гоой	
эмнуӈычьын	
инэнпэлӄувыкыльиным ӈот наӄам лымӈэ	
ынраӄым нэмэ ӄъочатко иквъи гэ	
таам	
мынпэнрывылгы	
матальа ивнин гык	
ытлёным миӈкыри мынынтыгыр	
гынанчемгъольэгыр	
ынӈаталым нанмыркынэгыт	
вынэ гынан чинит миӈкыри нытвайгыр	
ӄэлюӄым чит ӄымэк мэчынкы вальэгым	
пойгын тэйкынин	
энмэн ӄъочаткота пэнрынэн энмэн ганпойгыльавлен энмэн аны гэнпэӈъивэвлин энмэн вай йыкыргэпы пойга нэнаркыплыӄэн энмэн мутлымул	
энмэн ӄынвэр гыткарытрыттэ пойга нинэчвиткуӄинэт	
ӄынвэр элӄуткэ рытчынин	
нэмэ матальийӈын эʼйӈэвыткульын гоой	
рэмкыльын инэнпэлӄувыткукыльин	
тымнэн	
гык	
аʼмыным гарайгыт	
ӄэлюӄым ӄыӈавынрагтатгэ	
энмэн матальийӈэн эвиръыт йымнэнат	
ӈыраргарэ эквэтгъэт эвыр аʼачевматальыт ынтуулпыр нэнлегьэн	
энмэн ӈыпэгъэт	
энмэн чит омӄапэнрыгъэ рэмкын	
ӄлявылӄай ӄынур лымӈытвыгъи	
умӄин ӄычалгын	
уʼри рычьэчинтэвнин	
чит вай гиину гэлгылинэт	
ӄлявылӄай иквъи гык	
мури ӈот	
ынкъам ӄутти иквъэт гык	
ӄымэк	
йъарат аʼачевматальыт найылгавӄэнат	
пыкиргъэт	
аʼачевматальыт люӈрэсӄивэ итгъэт миӈкыри тыкэта	
гуӄ	
рагтыгъат эквэтгъэт	
ынӄэнат пыкиргъэт	
ытлыгычгын гавъэӈӈолен	
эккэтым ынӄэным нотаялгытыркыт энмэн оʼравэтльа гэльулинэт ганмыткойвыленат	
ынтуулпыр гаалёмлен энмэн гарыннолен энмэн гэтэгинӈэтлин	
ынкъам тэгинӈыплыткук эʼэʼгты гэттэтлин	
энмэн тыӈагыргык гатвален ӄээӄын гатвален	
энмэн яральыт нэнатватӄэнат элгыргыыʼттъыйӈын ынкъам яральа гатвылен тыӈагыргэты	
энмэн пэтле гэпкитлин вай нытэлгэтӄин	
тыӈагырга ивнин ӄлявыл гынин вай ыʼттъын яральа пэгчиӈу нэлгыркынигыт	
чеӈыл рывэнтэннин ивнин аны ӄун тургин рэмкын ӄыгитэгын	
энмэн вай рэмкын ӈотӄэн чымчеӄэй ӄалетлы	
энмэн эмытъэтым мэрэт вай пинтыӄэтгъэт	
тэргатгъэ ӄуным	
энмэн люур илыръугъи	
ынӈэ вай мэрэмэр	
тыӈагырга ивнин ӄлявыл тагам ӄымэрэгтывагэ	
ратанӈавӈэн	
энмэн мэрэгтывагъэ	
наӄам лымӈэ илиил уйӈэ нъэлгъи	
нэмэ ӈэлвыл ынӄэн льунин ынин	
ивнин ыʼсӄэӄу ярак рэпкиргъэ ынӄэн ӄинэйылги	
тэгъеӈу тылгыркын	
ыныкир рэпкиргъэ ынӈэ эрэсӄивкэ	
гык	
выква янот ӄыйытратгэ	
плыткук ыʼсӄэӄу ӄинэйылги	
энмэн пыкиргъи	
выква энаркэлегъэ йытратгъэ ыʼсӄэӄу тымнэн ринтыткунин	
рэсӄиьсвъи	
кыеквъи эвын ӈэвысӄэту гэнъэтлин	
энмэн лёлё ӄырэрыӈӈонэн ынан ӄэйвэ ӄлявылегым	
ӄуӄуну гэнъэтлин	
ынӄэн мыргэв магчыко нытваӄэн	
иквъи уʼриӈан гэмыргэвигым	
йытонэн	
эвын ӈэвысӄэтиръу гэнъэтлин кэмлилюну энмэн	
вагыргыкэн ӄлявыл гэӈэвынъюсӄивлин	
пыкиргъи	
ивнин рэӄыльигыт	
ынӄэн ӈэвысӄэту нъэтльэ пынлёнэн	
иквъи ынӈот тыӈэвынъюсӄиквыр	
ӄырымэнайгым ӈэвысӄэтигым	
ӄлявылегым	
ӈэвынъюсӄивыльэ ивнин ӄэйвэ ӈэвысӄэтигыт	
аʼтавым аʼмын мыйъогыр	
ивнин аныӄун пойгын ӄыгитэгын	
гитэнин	
эвын таёлго гэнъэтлин	
ӄуймунин	
ӈавынрагтатгъэ	
рыпкирэннин	
нымкыӄин ӈэлвыл	
ыʼсӄэӄу эйминнин рыйытравнэн мутлымул люӈэймысӄэтэ итгъи	
ӄээргэл (	 )
эйминнин рыйытравнэн	
нитъыӄин мутлымул	
элвэльин эйминнин эʼӄэмутлыльын	
ынпырэквыт эʼӄэмутлыльын	
кырымӄор эйминнин эʼӄэмутлыльын	
ваӈӄасӄор эйминнин эʼӄэмутлыльын	
кырымынты эйминнин ӄынур мимыл мутлымул	
пэнвэл эйминнин эʼӄэмутлыльын	
рулӄэюуӄэй эйминнин наӄамым тэгмутлыльын	
йытратгъэ	
нэмэ йылӄэтгъэт	
ыныкит ыʼвэӄуч гитэнин кыевкы эвын пырӄалгычгын	
эвыӈӈогъэ ынангэт ӄэйвэ оʼравэтльа ӄытлыги ӈот аʼмыным рэӄэ левлеву гэлгигым	
нытэргатӄэн	
амгынонканота йъонэн	
иаʼм нытэргатэгыт	
лявляквагырга ынӈот инэтчыгъи	
таам гымыкагты мынрагтатгыт	
рыпкирэннин	
энмэн ярачгын	
йылӄэтгъи	
галёлёнӈален	
эвыӈӈогъэ ынангэт	
ӄэйвэ ӈэвысӄэтигым	
эмӄэлелвынэ нивӄин	
эмытъэтым гынонканон иквъи омӄаӈавтыӈкы ынӈин гэнъэлигыт	
ӄырагтыгэ	
пойгын ынӄэн таёлго нъэтльэн пойго гэнъэтлин	
ынӄэн ивнин кургыӈэвтынэ ыʼнынтэгрэквыт	
ӈилгэ гилгэтлин	
иквъи ӄилкымъетги	
ивнин тылянвык варкын восӄыран	
ыныкит рэйигрэквъэ ӄыкэгтэгилиӈыткуги оонъылгын рэльуӈын ынкы ӄиквичиги	
ынӄэн рэплыткугъэ митъэлыги киткинуӄэй раӄэргатгъа	
ынкъам ӄырайъоӈгын	
энмэн йъонэн пинтыӄэтгьи	
эвын мургин ӈотӄэн ӈаргынэн	
эквэтгъи	
пипиӄылгырэмкык пыкиргъи	
гуӄ	
рэмкыльын	
ии	
ратанӈавӈэн	
эргатык рэмкын рэмӈигъэ	
ӄол ӄлявыл нытъылӄин	
ӄыткикви	
энмэн киквъи	
гивигъи	
энмэн мыӈигъи	
гуӄ	
аʼмыным эӈэӈыльу итгъи	
пилгэ пипиӄылгын гавъэӈӈолен	
ынӄэн ӈинӄэйин льувльув рытватъё пэпэӄылгэты ынӄэн пилгык гатымлылен	
нилгыпӄиным аʼмын	
ытлён эюк вылгыналгын инъэтльэту мытрэйылгыт	
ыныкит рэнмэлевэнӈын нэмэ рымагтыкэн вагыргыкэн гамгавагырга лыги нэрэтчыгыт	
рылыпъэннин	
эгэгэгэгэй	
выентогъэ	
вылгыналгын инъэтльэн	
эквэтгъи	
ыныкит тылянвык выквыналгын гитэнин эвын ӄоӄоӈалгын вай вытвыт ынӄэн	
нэмэ тылегъи	
гыргылягляга льунин	
ивнин како	
рэмкыльын	
ии	
гуӄ	
аʼмыным ытлён лявляквагырга гэнанкамэчгавлен	
ээй	
эмытъэтым гымнин ывик ӄийпыгын	
эмчьачокалгын тылянво варкын нымлыӄэн	
ытлён нарапэнрыгыт	
гымнин ывик райпыӈын	
ынкъам нэрэпиригыт	
ӄывытрынтэтги ӄывныткогэ	
энмэн мыггыткак ӄынчымӄэтгын ранмыӈын	
рантогъа	
гынин яраӈы чымче рэвытрэтгъэ	
плеги	
энмэн ниркэӈут мытвын	
энмэн тынотгыргын ӄлявын вай энмэн эӈэӈыльын энмэн гэчейвыткулин ваамгыргочагты	
энмэн люур гэкэӈыльыт ӈирэӄ льунинэт	
гуӄ	
аны вай	
ии	
миӈкыри ӈот	
аʼтав ӄун	
ӈоным тынотгыргына мынпэчгарэр энарэра ӈан нымнымэты ӈаан	
гуӄ	
ръэнутым	
алымӈэ	
эʼквырга миӈкы варкын тынотгыргын	
ӄоо	
миӈкы варкын гэмо	
эльукыльин моргынан	
алымӈэ	
ӄоо	
аʼмыным ытлён ымы гымнан гэмо	
гэмо вальын миӈкыри	
итыкым нотармэна нэнӈивмык тынотгыргына пэчгырэрынвы	
алымӈэ	
ыʼттъыёлынтальыморэ вай	
яачыым унтымтылетэ итыркыт нотармэнтэ муульыт	
эви	
о	
тымнэнат ынкы	
тынпынэнат	
тынотгыргын ынӄэн оʼравэтльан	
кэльэт тымнэнат миӈкыри эӈэӈыльын	
рагтыгъэ эквэтгъи ярагты	
ынкъам вулӄытвик йылӄэтгъэт	
эргатык эргыръогъэ ынкъам ынӄэн кыеквъи энмэн ӈан панэнагты ӄытгъи ваамгыргочагты	
ынкъам ынраӄ ӈирэӄ ӈэвысӄэтӄэгти льунинэт аймыльыт наймээчьатӄэнат вээмык	
аны вай	
аймыльыторэ	
ии	
мигтури ӈэвысӄэттури	
нотармэморэ	
эви	
эʼмъим ярат	
ӈуткуым вай лыгэн амэча варкыт	
эви	
тынотгыргынэн ныяаӄэн грэп аймээчьанма кэльэӈэвысӄэтэ	
како	
микын яаркынэткы кавычьыгыргын	
энмэн тынотгыргынэн	
алымӈэ	
како лымӈэ тынотгыргын йъарат нытэӈъэйӈэӄин тэӈӄулильын	
итык лымӈэ кэльэӈэвысӄэт итык лымӈэ тынотгыргэгыт	
го	
вынэ ӈунриым лымӈэ тынотгыргыно митгъэк гэмо гымнан тынотгыргын таӈгэмо эльукыльин гымнан	
алымӈэ	
вэты ӄыяаркынат ӈан	
го	
нытипъэйӈэӄинэт	
плыткугъэт	
аймээчьатыплыткогъат	
рагтыгъат ынкъам эвыр ынӄэн тынотгыргын лымӈэнагъэ яалятгъэ	
аʼмыным энмэн эвын нотармэрым ынӄэн эрмэчьын орвыткынык нывакъотваӄэн райвачык	
камак ынӄэн нотармэ кэлы	
гуӄ	
аны вай	
ии	
гэчейвыткуйгыт	
тынотгыргына пынлёнэн	
ии	
эвын ӈот итык миӈкыри ӈот аʼтав тынотгыргына тылӄытгъэк	
эви	
эʼквырга ратгэмавӈэн	
гэвэты эʼмитлён тынотгыргын миӈкы варкын	
алымӈэ	
эʼмитлён гэмо гымнан	
люӈльульын тынотгыргын	
ынкъам тынотгыргына нэнамӈылёйвыӄэн нотармэ кыргамым эʼми тынотгыргын нъыльугъэн нъынникэвын	
гык	
аʼтав итыкым тъыльугъэн аʼтав митъэ тъынтын миӈкыри вай гымнин тыӈэвыёттэ кытуркинэт гэкэӈыльыт ӄлявылтэ тынотгыргына ганмыленат	
эви	
ээ	
нотармэнӄач орвэты гэквутлин колё ыʼттъычгын йылгынымэйыӈӄин ыʼттъын	
ръэнутым пиринин тынотгыргына нотармэ эйминниным ӄун	
гык	
аʼмыным ытлён ӈотӄэнайгым	
тынотгыргэгым	
э	 ӄынвэр гальовылгыёченаморэ тынмыркынэгыт	
ӄынвэр ӄымэк энанмыгъэ эʼптэ гым	
гуӄ	
аʼмыным ӄинэтрилги	
ӄырым гыныкы мылӄытгъэк	
тынынльальэгым	
тынынльальыморэ вай чама	
ӈотӄо рытриле мынтыркынэт	
вынэ ӄырым вынэ тынмыркынэгыт	
аʼтав инэтэмъюӈыркын	
гальоёченаморэ итыкым	
ӄытлыги ӈаанӄэн ыʼттъын мийылгыт	
ӄырым аʼмын ринэтэмъюӈгъэ ӄырым	
ӄэйвэ транмыркынэгыт	
ӄырым вынэ мытэмъюӈгыт	
иаʼм	
гэ там	
ӄуным игытым мынрагтатгъан	
этлы	
ӄырым ыʼттъу ӄылгыгын	
игыт вай гынан ӄынрагтатгын оʼра ӄырым ыʼттъу ӄылгыгын	
ынанъаёк ӈэвъыттъу трэнъурэтэвӈын	
ныръэӄиным	
ии	
рытрилниным	
гага	
ӈэвысӄэтти ӄыгагчаквытык ялгытыльыморэ ныватыльыморэ	
эӄылпэ айвалӄылӄагтэ мынынленэт ынӄоры	
тынынлягъат	
плыткугъэтым кэльэт пэлӄынтэтгъэт гынтэквъэт ырыгнотагты	
ээ	
тынотгыргын рагтыгъэ	
энмэн вай ынкы элеръугъи вээмык вагъэ ӄача тынотгыргын пэчгыкагыргыӈкы	
гык	
како како	
энмэн аны гэчыпъэтэ ыннээн ваамычгын лыгэн гамкытлылен ыннэ рыпэт вээм пылыльэтык нылвавӄэн ыннэ	
чымӄык ӈан нотасӄэты ыннээн ныпанчатӄэн эмйыръэ вээм	
ынкъамым эвын гэгъевлин ръавычгыт аӈӄагыннэкыт эмнуӈкы панчатык нымпэӄинэт ӄуным гы	
ынӄэн ӈэвъыттъын гыръогьэ	
ӄаамэл мэйӈэльын	
гык	
аʼмыным пылвынта яӈӄэпылвынтыӈэлгийӈа гаквотытвата рэлку вай чоттагнык рынолыӈкы	
го	
энмэн эвыр лымӈэ нотармэ тынотгыргына чит гэпкитлин	
энмэн вай яраӈы нымкыӄин гангэӈынтыватленат яратым ымыльо увиритӄэйгинив вай ынкъам вай гакваръолен ынкы читым ытлён тымыткоркынэн рэмкын	
ынкъам ынӄэн тынотгыргынтэ ымыльо энаральыт гэйылӄэтлинэт ӈэнку люӈыгъевыльыт	
како	
како	
вай ыʼттъыйӈын ӈан эʼквырга вотытвальын этынвэты нытавтаватӄэн гав гав	
гэйылӄэтлин этын ӄонпы	
како	
како	
колё ӄолейӈын ванэван нывалёмнэн	
энмэн аны амъяйвача вутилгын гэмлелин этынвэты гапэнрытколен йылӄыльэты ынӄэн вай аʼргыпы гэйгулин ыʼттъэ	
энмэн кыеквъи наӄам мэӈӄо пинтыӄэтгъи гантолен гыргоча гантолен	
како	
како	
ганмытколен кэлы тынотгыргына эвыр ыʼттъэ чама ыʼттъычгын гэвинрэтлин	
эмытъэтым ӈанӄэн нотармэ гэгынтэвлин чымӄык ганмылен	
тынотгыргынэн рэмкын егтэлгъи	
ынраӄым вай ӄулитгивик тынотгыргын ынръа гарыннолен кальагты нотармэна гарыннолен	
энмэн пыкиргъи	
нотармэна ивнин етгъи	
аʼмыньм ытлён тынма инэнтыгъи ӄымэк игытым ытлён оʼра тыйъогыт	
аʼмыным ытлён мынмаравмык	
ээ	
янот мынрэсӄивмык мынӄамэтвамык	
аʼмыным ытлён ӄырым	
тъэнӄэтыркын	
ээ тагам	
тынотгыргын тымнэн	
ыныгнутэк нэрмэӄин кэлы	
аʼмыным аны гараӈӈытален кальагты	
тымнэн тымытконэн ымыльо	
плеги	
ынраӄ энмэн ӄол ӄлявыл нытъылӄин гырголкэным ӄлявыл ръэнутьм эвыр ӄоо ръэнут гъэйӈэвэ гивэ ынӈот китъам ӄыетги выёльо мылгыгыт	
миӈкыри эʼми вай миӈкыри мытытваркын миӈкыръим эвын йыӄӄэй гымнан мыльугъэн тывэлвачьатыркын	
гыныӄӄачвакаӈынвыкым выёльо мылгыгыт	
ӄэнарэргэ	
миӈкыри эʼтки ӈот авъёльыка тытваркын	
ръэнутӄэй нинэймитӄин пытляӄ эвъянвыткольа уттыӄэй эвыр лымӈэ аʼтав гырголӄлявылё нинэлгыӄин	
ынраӄӄаат	
янотлявтэпы нэнагнатӄэн гивэ ынӈот янотлявыт гынин кырыӈэт ӄинэйылги гакаӈӄаано ныяанэнат	
ролтаннэнайпы лыгэн тиӈы нэнагтоӄэн	
ынраӄ ӄлявыл нэквэтӄин нэнарэрӄэн янот ӈотӄоры  нотасӄывагыргын нэнаёпатӄэн	
ӈэнри ныпкирӄин нивӄин ытлён етгъи	
ӄытлыги пэнин олвытвальын	
ии тыетгъэк	
лымӈэ ынраӄ мэӈин	
аʼтав лыгэн выёльо нылгигым тыетгъэк	
ытлён вай эʼмитлён ӄлявыл миӈкы варкын	
этъым ӈутку	
аʼмыным ытлён тытгэматыркын	
гуӄ	
тытгэматыркын	
э ʼми нывэлвачьатэгым уйӈэ гэвэты миӈкыри	
ынраӄ ынӄо нэквэтӄин ӄэлёӄым пэнин олвытвальын наӄам лымӈэ нынэтгавӄэн	
нивӄин ынӈот гык	
миӈкыри мылӄытгъэк миӈкыри нъэлгъи	
гырголвагыргэты нэквэтӄин	
го	
етгъи	
ии	
нырэӄигыт	
аʼтав тэнарэрыркын выёльэгым ӈот	
алымӈэ	
аʼмыным ытлён вэлвальыморэ	
ӈутку люӈыпкитльэн ӄлявыл	
гэвэты миӈкыри	
эви	
наӄамым эвӈаным миӈкы	
энмэн нэмэ нырагтыӄэн нэнайъоӄэн въильыным ӄуным ынӄэн нинэйилюӄин	
нивӄин гуӄ	
аʼмыным уйӈэ миӈкыри тымэтэквъэк амгэмачата рэмкын итыркын	
унмыӈаным эвын миӈкыри мыльугъэн	
ынан волӄэты волӄырамкэты аʼтав мылӄытычгатгъак	
вулӄык ныпкирӄин	
етгъи	
ии	
гоӄ	
како	
эвӈан ӈотӄэн	
ӈутку нинэльуӄин энарэлльа	
како	
ӈутку	
ии	
ӈутку ныпкиригым лыгэным ӈутку нытвайгым	
гуӄ	
аʼмыным мынрагтымык	
выёльэгым	
аʼтав лыгэн инъэйӈэквъи	
мынрагтымык	
мынльэтэтгыт	
ӄоныръым ытлыгын эвъянвыткольын чамаӈ ытлён	
люур вай ӄэглынангэт нывъентоӄэн въильын	
ӄулиӄул нэнагтоӄэн ратанӈавӈэн нымэльэв нывакъоӄэн	
ынраӄ тыӈагыргэты нэнавэръыванляӄэн	
нивӄин ӈот миӈкыри ӈот эвиръэкэ варкын ӈот кмиӈыӄэй гымнин	
кэтэм эвиръыӄэгти ӄинэйылги	
мыныйпыӈатынат	
ынкъам ӈутри гырголягты	
лыгэн эвиръыт эймитэ нэнанавэръэпатӄэн	
нивӄин гоӄ	
айъокэгты вальыт эвиръыт тыныйпыӈатынат гыныкы	
ынкъам нэнанрагтатӄэн чама ёрогты	
расӄэвыӈӈок ратвыӈӈок чеквэ нэнанйытравӄэн ымыльо ывик	
гык	
ӄонпы нинэнмэлевэтӄин	
ытръэттэгын	
гыннэкэты эʼйӈэвыткукин	
имыгынник тъэйӈэвыркын имыръэӄэйыръычьын ынантоттомгаттагныкэн	
ӄэгвэлюк тыяаркын ытлёным наӄам натчыӄэн эмыраӄэты натчыӄэн эвытрыкыльыӄэй	
ынпывэлюк тъэйӈэвыркын мыральо ӄувчикычьын тыныпъючивын	
гык	
аʼтав мынтэнмавмык мраткольын ныӄолентогъан ынӄэным ытръэттэгын	
ынӄэным игыт нытипъэйӈэӄин кэтэм кэтэм о микигыр	
айвэкэн вытгыр тыяаркын игыткин вытгыр тынпинтыӄэвыркын тыпуйъэкэлиркын льулӄыл гамгаваратэты гамгагыннэкэты тытчыркын гэвэты гамгаваратэты гэвылтэты тынъэлыркын лыгэн льулӄыл пойъакалепэраркын	
нотасӄыткынык ымы ӄуймэвирик элгээркэ тынъэлыркын ымы гымнин ыʼваллыӈын ӈыронлыляльын ныгынрырӄин нэмэ атчыкалы нинэльуӄин кэльиным лылялгын ымы элкымъеты нинэнтыӄин	
ыʼттъыёл ынӈатал ымпэвата нинэнтигым	
ӄэгвэлюкин въарэгыргын тыяаркын ӈунку ымы аʼӄайӈоым вальын ымы	
алгыаргырыӈка ымы трэрэсӄивыркын элгулеӄ трэлымкэтыркын	
имыгынникэ ыʼлгу нэлгыркынигым гэмгэгынникэ мэйӈъылгу нэлгыркынигым	
ымы лымкэпы мэчынкы ӄымэк гэнъэлигым эʼквыргъам чотгэӈкы вальын очо нинэлгигым	
тыттугъэн ымы рэчгэтава тынтыгъэн нэмэ рэпъэрава	
ытръэч	
ылвылю торыгрык ныръэлетӄин ӈэлвыльык ӄлявыл этын ӈэлвылкин нивӄин аʼмыным ытлён мынтаӄаалвавмык	
ынкъам рытэӄэвыт нытэйкынинэт	
ӈалвыльэты нылӄытӄин	
ынкы ӈэлвылекы нэвъянвыткоӄэн гынонвагыргэты аʼмыным ытлён гырголенайгыт тэӈъэлетыркын	
ӈотӄэным эʼчойпыркын нэмэ ӈутку ынкы ынӈин вальын тыльугъэн	
гынин уттуут ӄинэйылги ӈотӄо егычгэпы тынпыркын	
айватъымгыпы тынывъентэвыркын	
валӄылепы тынпинтыӄэквъэн	
нутэсӄык тыныпкирэтгъэн	
нэмэ ӈотӄэн нутэкин рынгылвылю рэӄэ лым мъылӄэпгъэн	
гэмгэнутэкин пэрӄалгын айвалӄылык тъыйӈэгъэн миӈкыръим нъилюльэтгъэн	
ымы нутэкымчирэ вилют тырэнкувлыпэвӈынэт	
еӄаакым пэнин мычвъаглыӈын тыпрыркын еӄайпэчго тылгыркын гэмгэръэкин аʼӄаткэн миӈкэтэ еӄачыкогты нырэсӄивыркын	
торыгтоӄаёоно тытэйкыгъэн	
вагыргэгыт	
ынӈэ ивну инэлгыкэ	
ынан трэтэӈынӄысӄычевӈын	
нэмыӄэй гыттагтыым вальын пууръу трэйылгыт	
ынкъамым нычиӈкъэттывэӄин	
ӄытлыги ынӄэн эвъян нэнайпатӄэн энмэн	
ынкъам нивӄин гу	
ӈэлвыл ӄыгтыгыткы	
нынрагтатӄэн	
нывинтыӄин ярак	
айвачы нынтакаӈатӄэн ӈылгыл мэӈӄоым ныйъоӄэн ымы кылявык нылвавыӈӈоӄэн миӈкыри нитчевӄин	
ытръэч	
ынкъам ынраӄ гэвулӄытвитэ ӈалгыл тытлынолыӈкы ӈирэӄ кайӈыйӈыт гэквутэ гивэ ынӈот гы	
мэйӈынӈин вальыторэ	
торыӄӄач мэвын мынрэӄэквъэным мэӈӄо	
энмэн вай ръэнут ӄол кэлы нэмэ ныетӄин ныйъоӄэн	
миӈкыри ынӄэнат нымаравчетӄэнат миӈкыри ӈот аʼӄарасӄэвыым вальыт аʼӄамгоӈым вальыт	
ынкъам ынраӄ ынпыӈэвӄэй лыляпылмыльыӄай элынекыльыӄэй пылвынтыканчеӄыльын ынӄэным вай ымныкэрэт нинэнилюйвыӄин ӈалгылегты миӈкыри эʼтки айылгыгыргын аʼӄантымлятыым вальын	
ынӄэным ынӄэн яраӈы ӈотӄэн лыганлыӈӄач рагролмыкэн ӈирэӄ пылвынтытъаляйӈыт пылвынтыеӄальыт пылвынтырэлыльыт нирвыӄинэт ымыльо еӄат	
нэмэ ӈотӄэн ръэнут пичыкэвыльын кальайӈын тэгинӈычьын нэмэ нырагтыӄэн ранмэпы эпынмэпы нэнамгоӄэн нэнантымлятӄэн нэнаркыпчыӄэн нинэлпивӄин нытленпыткэвӄин	
тымӈэнотагты ыныгмутлык ӄынвэр нальэӄатӄэн	
нинэнымчевӄин нынааӄэн	
гэмгэкэльэтэ эрэсӄивкыльин гамгавъэгырга гэвэты вальын	
вулӄытвик йылӄэтык рэӄыткутэ нэнантымлятӄэн нивӄиным гу	
ӈотӄэн яраӈы аʼмыным мынрэсӄиквъэн	
вынэ ии	
ӈанӄэн ныкэмлилӄин	
нытытлыарэрӄэн уйӈэ атытлыка	
тытлыльок нылвавӄэн	
гуӄ	
эвӈан мэӈӄо мымгогъан	
тытэӈэт вайым ӈаны тытлярэры мытылваквъан	
аʼмыным эвычайпы мымгогъан чоттагнычыкойпы мынпинтыӄэтгъэн	
нотасӄычыкогты нычыпъэтӄин ынкъам ӈоонко нывъентэтӄин арагляӈгыпы миӈкыри вай яраӈы ампылвынты	
нэмэ ныйъоӄэн гуӄ	
вайым ӈан мэӈӄо мымгогъан наӄам ӄулильэтыркыт ынкачыкойпы оʼравэтльат	
китъам мыттэтгъэк	
ыннэн ӄлявыл ныттэтӄин	
рыногыргыным льунин	
гу	
ӈотӄэн	
ӈотӄо мымгогъан	
аʼмыным вай ӄыӈилгэтгыткы	
гыткатаым ныкэӈкэлетӄин нырэсӄивӄин	
нычьууӄин наӄам иргынульын рыногыргын ӄынвэр нинэлпивӄиным мутлымулым нынтоӄэн йигйиым ӄэчейыръыным	
энмэн тъыле го	
мэй	
ӄинэтиӈуги	
эʼтки тывъиркын	
гуӄ	
тъэӄэрэгъэк	
ывик тынъэӄэрэквъэн	
тиӈунин	
йигйиым эʼмэтэ ӄэчейыръын эʼмэтэ лыгнин	
гуӄ	
эʼтки	
мынпааквъан аны	
антымлятка ынӈэ	
эʼтки ывик тынъэӄэрэквъэн	
въэгыргын пэтле тыльугъэн	
раӄылӄылым вай	
нынпааквъан	
аӈӄагыннэккэн эвъян ӄол	
ыʼтвыльыт эвыр гэлкылинэт ынӄэн ръэнут рыркагэнэв ныйъоӄэн гилгилык нутгыӄиным гилгил	
ыʼтвъэт выргыргэтыркыным ынӄэным ӈан вай йылӄыльытым рыркат	
гуӄ	
гэвъянвыткота гивэ ынӈот гуӄ	
аʼмыным рыркат пылвынтоӄӄамата нытынъимпэтӄинэт вилют миӈкыри выргыргын рырката ванэван ыʼнвалёмгъан кэвычьычгу рырката	
ынӈин ӈан лыгэн гэпкитлин гэймитлинэтым ымыльо	
энмэн ынраӄ вайым ӄол ӄлявыл гавъэӈӈолен гэручевлин энмэн ӈаанӄэн ӈоонрэ мэткиит ганынтоӈатлен энмэн ръэӄэе ыʼльылӄэе гамалеткота	
ынкъам гырголягты чыгайваамэты лыгэн эʼйӈэвэ гивэ ынӈот чыгэйвээм ӄыетги выёльо мылгыгыт	
ӄонырыым ыӈэнэӈэ эʼйӈэвэ чама	
илиилым како	
нэнаномавӄэн ваамычгын оʼравэтльаным пыльыльынво нынъэлӄин имыръэнут нэнамалеӄэн тылвуйӈэ нынъэлӄин наӄам уйӈэ	
ръэнутӄэе нинэнинтыткуӄин мэмлыйӈын имыръэнут пыльыльэ вай нэнамалеӄэн	
ӄытлыги вай ӄлявыл оʼравэтльан нымэлевӄин ӈоонӄэн панэнагты гэнльэтэтэ	
ӄууркыл нинъэйӈэвигым	
нанӄыным вай ӈотӄэн кэӈычвыну нинэтэйкигым	
ынкъам ныӄитыӄин гаӄэтыкватлен миӈкыри ӈогӈоглыӈын ынкы ымы вай ныӄитыӄин ӈогӈоглыӈын кэӈычвынык	
тъычгыргыным ӈотӄэн	
гуӄ	
нанӄэгыт тъылигыт ӄитыкэӈычвыну тытэйкыгыт пэтыгэлчыӈо аʼӄагэлчыӈо	
гуӄ	
иуӄ	
ӄууркыл нинъэйӈэвигым ӄууркылигыт пэнинэйгыт лейвыльигыт гыныкаӈӄасӄаӈынвэгыт	
миӈкыри ӄынтыгын ӈотӄэн кэӈычвын	
ӄэтыкватгъэ лявляврамкычга нэнӄитэтгъэн	
энмэн вай еӄайӈын гынин миӈкыри ӄыгтыгын	
энмэн вай нинупыткуӄин ӄэтыгыргын ӄытлыгиым ытлён вай тъычгыргын	
имыръэнут вай мимлычыкукин эймысӄэтыльын тынэквэтъюугъэн	
рынгылӄэвэтэ нынтыӄин	
эгыткэнагты выёльатыльэты нылӄытӄин	
нинивӄин ӄэйвэ тыплыткугъэн	
ээй	
ынраӄ майӈаӈӄайӈын нинъэйӈэвигым гуӄ	
иук	
майӈаӈӄагыргэгыр уʼмвээм аӈӄачормыкэн ӄивэтыльын ӄынлигын	
аӈӄайгыйӈын ныетӄин	
йыӄыпэлюн мэйӈымъэлюн нинъэйӈэвигым	
рылгытым вай ынӄэнано нинэтэйкыӄин	
ынкъам нанӄын нинэнйимивӄин эвъянвыльа	
ынӈин нывэтгавчетӄэн	
мынгыт нанӄык рытрилык ӈутку вай кэгрилти йыӄыпэлю нинэтэйкыӄин пытльа	
ынӈин рынма ыʼттъыёлягты нинивӄин аʼмыным ытлён ӈоглыӈын янра тынтыркын тынлыплятыркын	
ынкъам яалегты вытры ӈунри аʼмыным ытлён майӈаӈӄайгыйӈына выютиӈуркынин	
ынкъам эрэтыркын аӈӄак	
арачгатыркыным ытлён	
пэнин ӈуткэкин выквыӄагтэ (ӄытлыгиым ӄэчейыръын) тэӈимлыкэ нынъэлӄинэт таӈаӈойыткынка	
нэмэ уйӈэ мимлытъулӄэй ынкы	
таӈкыргысӄыйӈо гэнъэлигыт	
ӄыргоэнноткыно тытэйкыгыт	
гыргылягляг кавральатыркын энноткынык нутэсӄыкин эʼлепыргын рыгрыга рыкавральатыркынэн	
ынкъам нинэттуӄин эвъянвыткольа	
ынкъам чиниткин кагрэллыӈын нэначеӈкъалярэӄэн	
ӈаргынойпы ыʼльылӄэй нэнагтыӄэн нинэнлыгэтӄин йыкыргычыко	
въаглыӈын нэнагтыӄэн иʼнничгык нинэнитлитӄин	
нинэчиӈкъэттывэӄин ныплыткуӄин	
инъэтэт ынраӄ ныгтоӄэн	
рорат	
тэючгыӄэй нинэтэйкыӄин ныппылюӄин ынкы рорат нэнаёӄэн	
ынкъам ӄоӄоӈалгын нэлгу тэкичгытъулӄэй мэмычечгыным вай	
эӈэӈыльа вай эвъянвыткольа нэнанрагтатӄэн нинэныпкирэтӄин	
рагролмэты нылӄытӄин	
ынкы ӈутку нэнагтоӄэн рагролмык	
роратым нэнанмыӄэн валята	
ӄаанмыёым вай	
нинэнинтыткуӄин эвъянвывагыргэты ымы ӈилгын нинэнинтыткуӄин кылылялгын ымы тааӄ нинэнинтыткуӄин	
ынӄо ныплыткуӄин нырэсӄивӄин	
нывулӄытвиӄин	
нытлыӄэнат	
ынӄо ныгъевӄинэт	
айвэкэн тъытльэн нэнаёпатӄэн	
нинивӄин ыʼмто	
ӄэйвэ мачетъопэл	
ынраӄ вээмӄэй нэнагтыӄэн ныппылюӄинэӄэй	
эʼчуулгын нэнаёӄэн малечгынӄыл	
чама нинэгытэвӄин энмэн	
ынкэтэгнык ымыльо нымэлевӄин	
ӄонпы нинэнмэлевэтӄин	
ытръэч	
оʼравэтльаным ӄол гэвъилин	
ӈоонрэ гэлӄытлин нотагты миӈкыри рэлку вама еп	
нынтоӄэн оʼравэтльан	
тыӈагыргэты гырголягты нывэтгавӄэн	
нивӄин го	
тычинъюргэтыркын	
ратанӈавӈэн	
микынэ мыванлягъан	
ытръэч гыт этъопэл	
гу	
гынин ыʼттъын ӄинэйылги	
аʼтав ыʼттъу мылгыгъэн эʼптэ гым	
кмиӈын гымниным ыʼлгу тылгыркын	
ӈанӄэн ӄытгъи	
аʼтав ынӄэн выёльо мылгын	
ыʼттъын ӈотӄэн пытляӄ ӈутри нинэнтыӄин	
ӈачгымынга нинэймитӄиным ӄынур	
оʼравэтльан въильын вэлёйпы нинэттуӄин	
нэнаӄъоляӄэн уу	
уу	
ынӈин	
ӄытлыги ӈан ыʼттъэ нинэркээчьивӄин въильын ынӄэн эквэтыльын ӈан гаӄолема гатавтаватръота нинэркээчьивӄин гав гав гав	
нэнагаляӄэн ыʼттъыёча нэнатавтаватӄэным рыягнавкы нэнапэнрыӄэн тылельын	
лымынӄо нэнанкавравӄэн	
ӄынвэр ӈанӄэн нинэнпэлӄынтэвӄин	
увик ӈотӄэн нэнайпыӄэным нинэнрэсӄивӄин	
нывъентоӄэн нымэлевӄин митъэвъильын	
ынкъам нэюӄин	
аʼмыным ытлён ӈэвысӄэтигыр	
ыʼлгу нэлгыркынигыт ыʼвэӄучитэ рыпэтым гым эʼнӄу эналгыӈӈогъэ	
ӄырымэнайгыт ӈэвысӄэтигыт	
чыгэйритльуну тытэйкыгыр пэнин рэтльойӈын гэпээтлин	
ынкъам ыʼвэӄуч кэйӈу тытэйкыркын	
ӄоленотайпы нэмэ кайӈычгын етыркын	
пэнин аӄамэтвакыльэн	
йъаратым гэгытъэвлин	
ӄытлыги рэтльойӈын лъуркынин энмэн льунэӈу рунин	
энмэн этъоӄааӄыным гырэлгъи	
энмэн гыралчыӈо гэнъэллигыт	
ыныкит ыʼвэӄучитэ гитэркынин миӈкыри  раӄылӄыл	
эмгитэтэ пайваӄо рытчынин	
гымнаным ӈотӄэн ывик гымнин торыргатпальотано тытэйкыркын	
лыгэн рыгрыгаым чотатыркын	
ӈунӄиным ӈэвысӄэт ыʼлгу лынъё пэлянэн гымыкы тагъяӈыӈӈогъэ ӄымэл ынӄэн ӄол гитэкым чермыӈгыргын	
тэленъеп энмэн ӈотӄэн нутэсӄын эмтинтинэ ӄынут эмгилгил	
мэӈӄо ӈаргынойпы гэрэтлин нанӄыльын иʼны	
энмэн гаӄъолялен таӈъымъылёӈэт ныкирит ӄэлюк галгэгръоӈӈӈолен ныӄуннытыӄин	
ӄынвэт ӈэйкинэт лявтыткынтэ уръэквъэт мэмлепы	
колёым ӈэнри ӄытгъи иʼны ынкъам ынкы гагръолен	
ынӄэнынэ ӄынут гантомгавлен кутэсӄын ынкъам гынникыт	
ытръэч яалегты оʼравэтльат мэвын миӈкри гатомгатленат	
ытръэч	
энмэн	
тэленъеп амӈырооткэнаргарэ вальыт йичьэмрэтти нъытвыткуӄинэт аӈӄагты	
колё ръэв амӄынъычо нынмыткоӄэнат	
ӄол нитӄинэт ръэвук нылвавӄэнат	
ӄынвэр гынунэтгъэт наӄам ръэв панэна нылеӄин	
колё нырынгычьэтӄин эʼчгынрэ гынунык нанмыгъан	
наӄам амноӈэты нылвавӄэн эʼмэтык нымэйӈъэв гаёоʼръолен	
ӄынвэр нэтрилгъэн ръэв наӄам ытри тылек лывавыӈӈогъат	
гынонэты ганлыплятленат	
ӄынвэр вулӄытвигъи аӄэрыка нъэлгъи ӈаргынэн	
люур ынӄо наӄамлым мэлетгъи	
ытръэч колё вусӄымчыку	
люур авынтылягты ръэрин чыгэйык иргъи ӄынур аӈӄачормык	
ивнин ьнпычьэ ӄол йичьэм ръэрильын ӈыпэгъи	
янор ивнин лымӈэ эʼми наӄам эквэтгъи ынӄоры люур ӄулилетгъи ынӄоры паагъэ ӄулильэтык	
нэмэ ӄол тыӈивынин колё ръэнут льунин таӈычьыгыргын кита ӄыёпат лютъым ынӈэ эӄысӄычевкэ	
нэмэ ӄол ӈыпэгъи	
люур нэмэ оратвака како како ынӈатал таӈычьыгыргын	
эʼми нэмэ тымӈэквъэ нэмэ ӄонпы	
ӄол тыӈивынин кита лымӈэ ӄыёпат	
лютым ынӈэ эӄысӄычевкэ ӄывалём	
оратвака нэмэ навалёмын нэмэ ӄонпы люнъетэ тымӈэквъэ	
вынэ лымӈэ ӄыёпат	
ӈыраӄав ытлеӈи тыӈивынин нэмэ эквэтгъи	
нэмэ оратвака ӄулилетгъи нэмэ ӄонпы люнъетэ нэмэ мытлыӈӄав тыӈивынин ивнин нэмэ эквэтгъи нэмэ оратвака ӄулилетгъи нэмэ ӄонпы тымӈэквъэ	
нэмэ ыннанмытлыӈӄав тыӈивынин — како ръэнут таӈычьыгыргын	
нэмэ эквэтгъи	
нэмэ оратвак ӄулилетгъи ытръэч ӈирэргэри нъэлгъэт	
ӄол ӈинӄэй	
ивнин мыӄысӄычевык кита мыёпатык	
ынӈэ миӈкыри элӄыткэ ынан трэеты ӄывалёмгэ ваа	
вай тымпэркын— ынӄоры эквэтгъи	
нэмэ оратвака люур рай иквъи нэмэ паагъэ ӄулильэтык	
како аʼмын ынӈатал таӈамгымнан ӄувчемгъогты тынъэлык	
миӈкри триты наӄам миӈкыри трэлӄыты	
колё вусӄымчыку ӈаргынэнэ опопы ӈутку ыʼтвычыку мывъигъэк — нычимгъуӄин ӈинӄэйэ колё найылгавӄэн ымы аʼӄампаӈ	
ынӄо лыгэн иʼмпылтэтгъи ыʼтвычыку	
люур эʼмпытвама нъэйӈэвын ытлён гырголяйпы эӄылпэ гитэнин гырголен эвын аӈатлыӈын ныӄэргатӄэн	
люур иквъи аʼтав ӄэквэтги ытръэч тумгык алваӈӄач ӄытагэ вэты мраӈӄач	
лыгэн ӄонпы ӄылеркын	
ӄэйвэ рэӄэ нэривыркынигыт ӄивыркынэт	
чиӄӄырым торыкы мыетык	
лыгэн ӄылеркын	
ынан эвыр авынтылягты ръигнэты рэӄык ковлёкы вальык	
ынӄэн ӄыпиригын рылгэ ӄытынпыгын ынӄо ӄивкичиги аʼнӄавтагнэты	
ынӈин гитлин	
авынтылягты гъигнэтлин — эвын клёкалгын	
иквичигъи чама ӄынур ӄамэтвагъэ	
нэмэ эквэтгъи оʼтчой гэлелин	
люур мэчыӄэргын рывытрэвнин — ытлён ныппылюӄин	
нэмэ люур иʼгнэтгъи нэмэ пиринин ковлёкы вальын нэмэ тынпынэн рылгэ — эвын лыгоонъылгын	
ынӄоры нэмэ эквэтгъи	
гынмылкинэк мэйӈэтгъи мэчыӄэргын	
колё ээк ныкамаграӄэн	
нэмэ авынтыляма иʼгнэтгъи пиринин	
нэмэ эвын ковлёкы вальын нэмэ рылгэ тынпынэн	
нэмэ гиквичилин ынӄо иквъи эвын леӈытлыӈын рунин	
ынӄоры нэмэ эквэтгъи	
люур льунин мэчыӄэргыӄэр	
колё мэй ныкамаграӄэн	
ынӄоры ӄээӄын тылегъи эймэквъи аакӄэргыӄэр нывусӄэвӄин	
эвыр эймэквъи колё наягнаан нымкыӄин оʼравэтльата	
ынанъыттъыёлкэн пыкитльэн ынык вынэ кэгынмэ кыплынэн	
гитэнин ынӄо кагынмычыколгын — эвын ганмылен гытлемранлыӈын	
люур ӄутырык нивын пыкиргъэт эвын гытлимрэнин йыкыргыт ӄымчучьыльыт	
пыкиринэӈу ӄэмэӈы нагтогъан никвъэн аны рэмкын гаӄамэтвален ымы ытлён ырыгрээн	
наӄам ӄэмэӈы нэнэвчирын ӄымчучьэ йыкыргыкэн	
ынӄоры никвъэн эʼквырга пэнинэкинэк чымчаӈ рэлегъэ	
ыныкит нэмэ нараягнагыт нэмэ ыʼттъыёл пыкитльэн кэгынмэ ӈалгыл ӄыркыплыгын	
ынан эвыр ръэнут рэльуӈын	
итыкым эмгынунэтэ гыныкы пыкэрынвэты ынан эвыр ынӄоры миӈкыри нэрэнинъэйвыгыт	
эмтынэвык нэмэ эквэтгъи	
люур нэмэ мэчыӄэргын колё ныкамаграӄэн ӄынвэр эймэквъи	
нэмэ наягнагъан нымкыӄин оʼравэтльата	
ӄол нэмэ нинъыӄин нылеӄин	
вынэ нэмэ кыплынэн ӈалгыл кэгынмэ	
гитэнин эвын аʼлямранльыӈын	
люур ӄутырык никвъэн ынӄо нэнрывинрыгъэн	
пыкиргъэт	
эвыр эӄылпэ ӄэмэӈы нагтогъан	
аны гаӄамэтваленат	
наӄам йыкырга ворвыльэн ӄэмэӈы нэнэвчирын	
ынӄоры нэмэ нивын игыр ытръэчтэгын нымным райъоӈын ытлён колё нымэйыӈӄин	
яраӈы ыннэнчьэн эвыр рэпкиргъэ — лыгэн ыттыннанвык ӄытвэтчагэ ынан эвыр нэрэльугыт	
льунин ӄлявол	
лыгэн авъеткынка тъынин наӄам люӈивэ рэсӄиквъи	
ивнин ӄлявыля ӈэвысӄэтэ ивнин аʼачек рэсӄиквъи	
ивнин ӄылявыля ыʼтвыткульымури ёоʼта ганлыплянморэ ръэвӈыттыльымури	
рыпэт восӄымчыкотагнэты ганлыплянморэ наӄам гымнин ымыльо уйӈэ	
виин ӄэмтынэкви	
аны гэйылӄэтлин	
эргатык кыевык ивнин ӄэглынангэт кыевык ивнин чоттагнык нытваӄэн нымэйыӈӄин выквылгын амгынончоттагнык	
ынӄэн рывэнтэннин ивнин аныӄун ӄыгитэгын ӄалетлы	
ыныкит гитэнин эвын ынинэт яральыт ӄынур чымчеӄэй нинэгитэӄинэт наӄам колё нытиркыльэтӄин ынкэчыкун	
люур яральэты тэргатгъэ	
яральыт иквъэт тапъяӈыт ӄынатвыгыткы	
ынӄоры ӄляволя ивнин эйпынин	
нэмэ эргатык ивнин нэмэ рывэнтэннин ӄалетлы гитэнин	
колё ымыльо нымным ӄынур чымчеӄэй наӄам нытиркыльэтӄин	
колё рэмкын нинэгнинтэтӄин гырголягты тэкичгэ	
наӄам ныттэтӄинэт ыргынанчеӄай амалваӈ вальыт тэкичгыт	
кутти эʼткиӈыт тэкичгыт ныттэтӄинэт	
лыгэн ӄляволя оʼрапанэнагты нэнакагъяаӄэнат эвтылягты	
ынӄоры иквъи ӄлявол колё ӈинӄэй яральэты ныӄувчимгъуӄин миӈкыриӄун чакэттыт гэльулинэт	
ынӄоры йылӄэтгъи	
эргатык кыевык нивын чакэттыт гэльулинэт	
ынӄоры йылӄэтгъи	
эргатык кыевык нивын люур колё нивлыӄин ӈилгын йытонэн ивнин люур илгэннин гыноновэкайпы ивнин нэриквыт	
какомэй мэӈӄо пыкиргъи оʼтчой оратвагъэ эʼмитри тумгыт	
ӄээӄын рывэтгаваннэн	
ынӈиным вагъэ	
ивнинэт пынлёльыт ивнинэт ынан эʼми гымнин пэнин рэлкукин ыʼттъынувичвытумгытум	
ынӄэн тэгъеӈу тылгыркын юрэӄым нымэльэв тъытвагъак	
люур ытлыгын иквъи ӄутынэ вэнлыги ӄораӈы эʼнӄу нинэлгыӄин вэты ынин ыʼттъын тэгъеӈу нинэлгыӄин	
миӈкыриӄун ӄляволен нинъэйвын нинэркылеӄин	
гивлин энмэн ынӈэ ӄората вэты ыʼттъын тэгъеӈу ӄылгыгын вэты ынӈэ ӄората	
вэнлыги ӄората нэнтыгъэн ӄораӈы нанмыгъан ыʼттъын гыто нэлгыгъэн	
ынӄоры рэсӄиквъэт йылӄэтгъэт	
эргатык кыеквъэт эвын гэвъилин	
аны колё гатэргатленат ытля ынкъам ытлыгын ынкъам чакэттыт	
иквъэт ытръэч	
с	 ӄол итгъи ивнин ытлывъёӄая ӈэвмиргыӄэй гатваленат ытлывъёӄай гэӈэвмиргыӄэе	
ӄол итгъи ивнин ытлывъёӄая ӈэвмиргыӄэй эквэтгъи ӈавынъёсӄэвынвэты	
тыӈагыргын ытри гитгильын гэӈэвтумгэтлинэт	
пыкирыльын ытлывъёӄай люӈивэ нэнтыгъэн	
аʼмын етти	
рай ытлён чоттагнык нытваӄэн	
тыӈагыргына ӈэвтумгын ивнин рэйгу нэнтыгъэн пикытльэн ытлёным рэсӄиквъи	
ээкым алва нэнлегъэн ынкъам никвъэн ынан гитэнин эвын льунин колё нымнымъеквэчгэйӈын таӈымыльота рыннин	
ӄутти нъанэлёӄэнат ӄутти нумӄэӈыттыӄинэт ӄутти нымэмылӈыттыӄэнат ӄутти нунъэлӈыттыӄинэт	
ынӄорыым ынӄэн нэйпыгъэн ынкъам ытлён нивын наёпатгъан	
нотагты ытри эквэтгъэт	
ыныкит рай выргыргын ыргынан навалёмын нутэсӄын найъогъан ынкъам нэнвэнтэтгъэн	
ӈирэнлеӈу тыӈагыргын ытри гитгильын ныгитэӄин ынкъам нивӄинэт аныӄун гынан ӄыгитэгын	
аʼмыным ӄлявылӄая ёпаннэн	
эчги иʼмпыгъи ытлён ӈэнри ӈирэнлеӈу нупынъылигъэн ӄлявыл	
аакайӈын нутэсӄычыку нынлетӄин	
эчги ӈэнри нупынъылин ыргынан ӄлявылӄай мрэнӄэю гэнъэтлин аакайӈык гыргоча ныриӈэмъетӄин	
эвыр ӈан напэлягъаным ытлён патгыргыӄайгыпы ӈытогъэ рагтыльыт льунинэт ынкъам ырык яачгыпы рагтыгъэ	
эвыр ытри ръэгъэт ралкогты ынкы ытри танӈыткоӈӈогъат нынлетӄин	
эчги ӈэнри нупынъылин ыргынан ӄлявылӄай мрэнӄэю гэнъэтлин аакайӈык гыргоча ныриӈэмъетӄин	
эвыр ӈан напэлягъаным ытлён патгыргыӄайгыпы ӈытогъэ рагтыльыт льунинэт ынкъам ырык яачгыпы рагтыгъэ	
эвыр ытри ръэгъэт ралкогты ынкы ытри танӈыткоӈӈогъат аʼтаввыргыргата итгъи чоттагнык ӄлявылӄай	
нэгитэгъэн иквъэт тыӈагыргына ытри гитгильынэ вытгыру нылгыӄин ӈэвысӄэт	
ынӈатал тэгӈэвыскэт	
ыргынан никвъэн ӄлявыл аныӄун райыӈӄэн пытӄы таӈычьыӈ вальын	
эквэтгъэт ымыльо энмынӄачагты	
ытри лылепгъэт энмэты ынкъам никвъэн эчги ёпаннэн нупынъылин нупынъылин энмэпы ытриым гынтэквъэт рагтыгъат	
эвыр ӈан ытлён аратыӈӈогъэ етйиӄэю нъэлгъи риӈэгъи ынкъам выквык вакъогэ	
аны понтыт йигйит гакыкватръоленат энмыгэӈкы	
ынӄэн ынӈин тымъёттэ ыргынан	
етйиӄэй ӄлявыл ровтыгъэ льунинэт рагтытыляльыт ынкъам кыленинэт	
эчги рай ытри рэсӄиквъэт ымы ытлён ырык яаачы рэтгъи	
эвырым нытэнӈыткуӄинэт нэмэ выргыргэтгъи чоттагнык негитэгъэн	
кита опопы мынинильуткувын	
расӄэвынво нэнтыгъэн	
рэсӄиквъи	
авынральыным нильуткуӄин	
нылгиныппылюӄин ярарӄай иʼнничгу ӄляволя гайпылен	
авынральа эльоткома умӄэкэльэйыръын гъэйӈэвлин	
эвыр рачагъатым ытлён имчьэчукэну нъэлгъи ынкъам аʼгрыткынык вакъогъэ	
рай выргыргыръугъэт ынкы рэлку	
ымыльо рынтоӈаннэнат этынва ынкъам нивӄин ӄээкэтгытык	
ӄлявылӄайым виригъи аʼрыткынгыпы ынӄо кынмэк вытрынтэтгъи нэлкытваӄэн	
ээкэтгъэт нэльугъэн эвын ынкы ытлён нытваӄэн	
ынӄорыым нивын вай ӈоот ярар	
рывиривнин эʼннэпы ынан ынин ярарӄай	
ӄлявылӄая амгынонайпы моонэн малек ярарӄай	
малемаым ярар тылемэйӈэтэ нитӄин	
эчги мэчынкы мэйӈэтгъи моогъэ ильуткук	
ынан гъэйӈэвлин аӈӄайӈыёойӈын	
люур вай мэмлейӈын ытри гилгил чоттагнык выргыргыръугъэт тыле ралкогты рэгъэт	
нитӄин	
эчги мэчынкы мэйӈэтгъи моогъэ ильуткук	
ынан гъэйӈэвлин аӈӄайӈыёойӈын	
люур вай мэмлейӈын ытри гилгил чоттагнык выргыргыръугъэт тыле ралкогты рэгъэт	
оʼравэтльата паайго нынтыӄин	
ыʼвэӄучит гынтэквъэт ӈэвъэным напэлягъан	
ӄлявыля виинтиӈунин ӈэвысӄэт титӄэннин ынӄо рагтыгъэ	
ярак пыкиргъи ӄъолянэн ӈэвыскэт ынкъам йытонэн	
ытри ваӈӈогъат чеэкэй	
энмэч ӈирэӄ ӈинӄэгти нагтонат	
люур ӄол итгъэт ӈаргынойпы нивынэт вынэ ӈавӈытагъат	
ӄлявыля ыʼльыле тэйкынин ӈэвысӄэт эʼлетэ лылет тэйкынинэт эʼлете мынгъачавъёонэн	
ӈэвмиргыӄэе ытлён нинивкин ваӈӈогъэ	
ӄэйгипъэм вай пыкиргъэт тыӈагыргын ынкъам гитгильын	
ӈэвъэн нывалямнальатӄэн	
ӄлявыля ымыльо нинэмръэлетъюуӄинэт ымы кымийӈыт	
пыкиргъэт рэмкыльыт рэсӄиквъэт	
ынкы нымигчирэтӄин ӈэвысӄэт	
нивӄин ынӈот ӄлявыля аʼмын тыттэӈэттури	
ытръэч рай ӈавйъэлгытомгын варкын	
кита ӈэвмиргыӄэй къэйӈэвысӄиквын лыгэн тытлепы	
ӄлявыля нэнаравылгымӈыӄэн ӈэвмиргыӄэй амъымӈычвыната	
ытръэч ӈэвмиргыӄэй нылгъэнӄэтӄин эʼйӈэвыткук	
вэнлыги нэнаравылгымӈыӄэн ынпыӈэвӄэй	
ӄынвэр тылепиттынтэтэ итгъи ӈэвмиргыӄэй чоттагнэты нылгъэнӄэтӄин йимгымгэ	
тытлык ытлён вэтчаӈӈогъэ ынкъам нивӄин энмэн ӄыетги	
тытлепы иквъи ӈэвмиргыӄэй люур рай	
лынлынлын	
энмэным еттылеркын	
вынэ гэгынтэвлин ынпыӈэвӄэй ралкогты	
вынэ ӈоты мэӈин етгъи	
люур уʼрэквъи чьогыргэпы ӈэвысӄэт нылгэтаӈпэраӄэн	
лыгэным йыӄӄайым	
тыӈагыргына ынкъам гитгильынэ мынгэпы нэпиригъэн ынкъам нанрагтатын	
рагтыкым нэмэ вытгыры нэнтыгъэн	
тыӈагыргын ынкъам гитгильын гэгъевлинэт эмиӄӄэтэ миӈкыриӄун гэлгыръулин ыʼльылин ӈавысӄатчыӈын	
уйӈэ вагъат ытри	
наӄам ӄлявылен ӈэвъэн кымийӈэтыльэтгъи	
нымэльэв нынымытваӄэнат	
ытръэч	
с	 ныгтоӄэнат нымкыӄин нэнэнэт ытръэч эвыр нывъиӄинэт	
ӄынвэр ӄол нагтогъаным	
лыгэн ытлыгын кытгынтакватгъэ ӈэнри маӈэнӄачайпы нывулӄытвиӄин	
нылгэваӈэйпыръоӄэн ытлён таӈымтыляӈэт лыгэн нотагты ныӄулильэтӄин энмэн ганымытваленат ӄлявыл ытри ӈэвысӄэт	
ныгтоӄэнат нымкыӄин нэнэнэт ытръэч эвыр нывъиӄинэт	
ӄынвэр ӄол нагтогъаным	
лыгэн ытлыгын кытгынтакватгъэ ӈэнри маӈэнӄачайпы нывулӄытвиӄин	
нылгэваӈэйпыръоӄэн ытлён таӈымтыляӈэт лыгэн нотагты ныӄулильэтӄин ӄынвэр кэльэтэ навалемгъан нивын ӄлявыл рагтыгъэ	
еп ярак эпкиркэ рытгэваннэн	
нэмэ эквэтгъи ытлён лыгэн пэнинэмил ынӈин нивыльэтӄин	
микыну нитгъэн	
лыгэн еп тытлыӈаргынойпы ӈэвъэн ивнин аны ӈинӄэй амӄынэргатык нымэйӈэтӄин	
ӄынвэрым чайвыткоӈӈогъэ	
гачайвыткоӈӈоӄатлен ынык ричитык нытваӄэнат ваӈӄытваляӄай ынкъам ваӈӄытпойгыӄай	
ӄол итгъи нычейвыткуӄин	
люур льунин нутэсӄык чыӈатгыргэпы нынлынтоӄэн	
кальанпыӈавыйӈын льунин йъонэн эʼэкунин нотасӄычыӈатгыргэпы	
эвын кальанпыӈавыйӈа колё майӈыовэкокайӈын гэнпылин мэчичьу ынин йичьэмиттумгыт нэнапатӄэнат	
ӈинӄэй рэсӄиквъи	
кальанпыӈавыйӈын иквъи мэмлыёчгын гитэнин	
аны ынкы кэльэыʼтвыльыӄэйгинив нылейвыӄинэт	
ынраӄ эчги ытлён эʼмпа нэквэчеӈӈоӄэн — нырӈыторъоӄэнат	
ӄынвэр эчги льулӄыл нинэнэймэвӄин нэмэ ытри нырӈыторъоӄэнат	
ынан рыткусӄыченнинэт ынръаӄ люур лыгивыргыргыръуэт	
кальанпыӈавыйӈын иквъи нырӈыторъоӄэнат	
ынан рыткусӄыченнинэт ынръаӄ люур лыгивыргыргыръуэт	
кальанпыӈавыйӈын иквъи чемэт авнаалёмка ивкы гымнан мэмчемэгыт	
ынӄо тытыл выльигнинтынин ымы рыноогыргын лыгэным ымыльо выльиӈэ эйпынинэт	
кальанпыӈавыйӈа паколчыӈа вылгымнэн рывэннин	
нэмыӄэй эӄитчьэринэ вылгымнэн	
кэльэнпыӈэвин мынгыӄач чывинин	
ынръаӄ моогъэ ӄачакэната	
эвыр кэльэнпыӈэвэ ӄачакэната нэнавылгыпӄэн эвыр эӄитчъэринэ эʼптэ ынӈин нинэнтыӄин	
ымыльо мынгыт чывининэт кэльин	
ынръаӄым гытката вылгымнэн	
лыгэн эвыр эʼптэ гытката пэкул кэльин нинэнинтыӄин	
эвыт ынкы ынӈин нинэчвиӄин кэльэнпыӈэв	
аны ӄынвэр ытръэч пэлятгъэ кэльин йыкыргын лыгэн ынӄэната вылгымнэн ӈинӄэй	
вынэ нэмыӄэй эӄитчьэринэ йыкырга нэнавылгыпӄэн — левтылвинин	
ынӄоры ӈытогъэ рагтыгъэ	
ярак никвъэн аʼтав нытуттыӈигым	
нэмэ ынӄо эргатык ытлён нэквэтӄин	
ынръаӄ люур кэльин магляльын льунин оʼравэтльат нэнаяаӄэнат	
ымы наӄам авэръэнаӈайӈын нинэйӈэӄин	
эвыт ынкы нинэлгикэнчьивыӄинэт оʼравэтльат	
ивнин кэлы аʼтчанэн кэльэтэ	
нивӄин эӄитчьэри люур ынӄэн ричиткинэт льунинэт рэллетытвальыт ваӈӄыгваляӄай ваӈӄъыттъыӄай пойгыӄай	
айылгыръогъэ кальайӈын инэӈ рырыткуйвынин равэръэпатъёнэнат оʼравэтльат ынӄо рагтыгъэ	
ӈинӄэй пыкиргъи ярак	
лыгэным ӈинӄэй лымынӄо галяйвыӈӈолен наӄам лыгипэтле нымэйӈэтӄин	
ӄол итгъи льунин ынан кэльин гиӈынгин эвытлым уткучьын — лыгэным оӄӄамайӈын	
ынръаӄ ынкэчыку нъэлгъи ынӄэн ӈинӄэй	
нырантоӈӈоӄэн нылвавӄэн	
эчги нырантоӈӈоӄэн уʼрэӈэнри начгытатӄэн	
тэгмэтэквъи ӈыток	
ӄынвэр ынкэчыку арычгатгъэ	
кэлы нылеӄин нивӄин лыгэн ӈинӄэй ынӈин ныръыарычгытваӄэн гыръувъилин уӄӄэмчыку	
кэльэтэ йытонэн ытлён нинэнйигытчевӄин	
лыгэн этлы ныйигытчетгъэн ытлён	
пиринин кэльэтэ ӈинӄэй гъивэтлин ӄынур гэвъилин	
ынӄо эмтэйпынэн эʼнныӄалетлы гыткайпы наӄам ытлён этлы нилюльэтгъэн	
рыпкирэнин	
кэльин ӈинӄэгти коргавръогъат этлы ныйигытчетгъэн ытлён	
пиринин кэльэтэ ӈинӄэй гъивэтлин ӄынур гэвъилин	
ынӄо эмтэйпынэн эʼнныӄалетлы гыткайпы наӄам ытлён этлы нилюльэтгъэн	
рыпкирэнин	
кэльин ӈинӄэгти коргавръогъат рэӄулымӈэ гымнан трэнуӈынэт лылеӄэгти ынкъам мынгыӄагтэ	
эʼтки пысӄунгынникӄэй	
льолӄыткынык ныгтывакъороӄэнат кэльэӈинӄэгти амкортава	
эӄитчьэринэ нинэвинвыйгуӄинэт ытриым нытэргыръоӄэнат	
ынӄэн эʼтки раӄылӄыл миӈкыри вальын пысӄунгынникӄэй	
ынан эргатык нынвэйӈыгъэн	
гынин рэӄын ивыркын пэкул	
ӈэвъэн нивӄин гыниным	
ӈэнӄайыткынык нэтрилгъэн инэнъюльын	
эчги йылӄэтгъэт илюльэтгъи эӄитчьэри	
люур кэльин рыюльын ӄулильэтгъи ныгитэӄин наӄам мэлпэнин — гэвъилин	
ныттъыттъыгъэн	
мачьораӈ панэна напэлягъан	
нэмэ ынӄо илюльэтгъи	
гынмылкинэк мыӄыӈ ӄулиӄул натаӈынамэчавын	
илюльэтгъи ӈинӄэй — люнъэйӈэтэ	
ӄутгъи	
эвын кальайӈын гэӈэвъэнэ оʼрагты ныйылӄэтӄинэт тампэлгъэвкы	
эӄитчьэринэ чинит пэкуле пилгытчиткуйвынинэт ыпаннэнат	
кэльэӈинӄэгти рыгъевнинэт ынан эʼптэ ырык ытльамэл нывэтгавӄэн вай аʼттав лыгэн гынникӄэй тынмыгъан	
эвырым ӄутти лылякыкватэты ӄамэтваӈӈогъат	
люур ытри аʼнӄатыӈӈогъат нытэргатӄэнат	
нинивӄинэт ӈинӄэе ӄынуркыниткы аʼтавлыгэн пысӄунгынникӄэй	
эӄитчьэри кэльэмил чинит нывэтгавӄэн	
эʼтки аны нытэргатӄэнат кэльэӈинӄэгти эӄитчьэринэ валяйӈа тэӈэмкэгынмытчиткутэ тымытконэнат	
ынӄо ытлён рагтыгъэ	
тургинэт эӈинӄэйкэ инэнтэтыльыт эмнуӈкинэт итык тыткунэт	
китъам мытъытвыӈгъэк	
ӄинэтъытвыӈги	
ытлыгэ нинивӄин экык вэнлыги чинит эӄитчьэри тьытвыӈгъи въэе ынӄорыым ыʼтвыльэтгъи	
ӈоонӄо ытлён нъытвыльэтӄин	
ыннэн мэмыл льунин тымнэн ынкъам йыӈэнин	
люур льунин эвын энмыткынык нывакъотваӄэн кальайӈын егыт мимлычыку аӈӄак ынӈин нимлывичвэтӄин	
кальайӈын иквъи мынувичвэнмык	
кэлы натчыӄэн ванэван намэчатгъан вэнлыги нывытрэтӄин ӄынур ӈагчыӈын	
натчыӄэн эӄитчьэри — лыгэн кэльэк кыягпытвыгэӈкы нынъэлӄин	
таӈъотчой нинэлӄырирӄин кэльэтэ	
нивӄин гынмыеп тъычечыпонтоӄаатыркын	
кита ынръаӄым мынпонточет	
эӄитчьэринэ гылгыӈӄач йымнэн уккэнчи мэмылен ӄэчеэръын ымыльэты йытонэн ратчок ёнэн ӄол гыргоча нэмэ уккэнчи йымнэн	
ӄытгъи кальагты	
кэльэтэ ивнин арычгатгъэ ӈинӄэй	
нэнаваляткоӄэн кэльэтэ уккэнчи нытъаетчаӄэн	
вылгынанӄыльэгыт	
кэльэтэ рунин понты нивӄин эк эʼптэ гынраӄ	
ӄонӄытваляӄая киткит нинэнйиӄин	
кальайӈын ныӄулильыруӄин наӄам гым игыр люнтъыле	
ӄынвэр эӄитчьэринэ рытрасӄычаннэн	
кэлы въэӈӈок эʼптыткугъи	
люур ынан льунин кэльин ыʼтвыльын	
кэльэт люур иквъэт ыргынан иʼнныпитэ нэтэгрыгъэн нэнвэтгъэн	
эӄитчьэринэ ырык иʼнныпитэ тэгрынин кэльэтвыльын	
люур ыʼтвъэт атчатгъэ	
аны колё люур аӈӄы ёоʼръочгатгъэ мимыл айычгэръотчатгъэ	
въэйъытвыльыӄэй ӄынур въаглыӈын айычгэйӈа аӈӄачормэты рыноманнэн	
ӈыпэгъи эквэтгъи амноӈэты льунин амран рэсӄиквъи	
ынкы ытлён нытвэтчаӄэн амрак	
аны люур вай пэнъёлгын авылӄэнатрыкыльэн вытрэтгъи	
ынӄо люур ныпинтыӄэтӄин кэлы нивӄин рэӄэ яраӈы нэрэсӄивын	
эчги левыт пинтыӄэтгъи гынонпэнъёлгэпы эӄитчьэринэ иʼнныпитэ тэгрынин	
люур ытлён ынкы яалятгъэ пэнъёлгык нэмыӄэй рылгъэ	
ынкы ивтыл ӈирэӄ илкынпыӈэвӄэгти кэльэнпыӈэвӄэгти нылгэпычвэтгавӄэнат ӄолым вэнвынмыкэн рыпытвынтаннэн гылгын ынӄоым йымнэн аймак румкэвнин	
люур кэльэӈэвысӄэт мэӈӄо етгъи иквъи эпэӄэй ытлён наʼм ынраӄ мэливыльульивыльигыт	
нывитӄийгыт тъыръэгъэк тъыливыльугъэк	
ынкъам ӄыетгъи эӄылпэ эʼтки ӈоты аʼтвкэвма варкын	
ии трэетгъэ ытръэч ӄытипъэйӈэльэчвэркын ынан ӄулигйит трэетгъэ	
эквэтгъи ӈэвысӄэт пычвэтгавтомгын — ынпыӈэвӄэй тымнэн эӄитчьэринэ ынӄо ӈытогъэ	
йъонэнат эʼйӈэвыткульыт ымыльо ынкы тымнэнат рагтыгъэ	
ытлыгын ытля энмэч галгэчелгылылявленат пэгчиӈэтэ нычимгъуӄинэт эӄитчьэринэ ивнинэт китъам ынраӄым мыӈэвыллепыткугичигъэк	
ынӄо ытля ивнин эквэтгъи	
эмнуӈкин чавчывэн нымным йъонэн	
ыʼттъыётральэн ӈирэӄ ӈээккэт нытваӄэнат яатральэным ыннэн ӈээкыкральэн ӈирэӄ ӈээккэт нытваӄэнат ӈъочьын	
люур вай ыʼттъыётральык рэсӄиквъи мэмылӄай	
лыгэн мэмылӄай нылеӄин	
этынва намӈылён чамъам ӄорайпы рэлейвыгъэ	
ынӄэн ӄэптин ӄытрагыткы ӄыпиӈинмытӄуквыткы	
ӄэптин натрагъан нэнмытӄувын	
ӈытогъэ мэмылӄай яатрагты ӄытгъи	
энаральэн ӈъочьэн ӈээкык иквъи ынкатагнэпы ынӈиным ӄорагты нылӄытӄин амӄынъычо мэмылӄай	
тытыл никвыӄин ӈэвъэнлыӄыле ытлён тиӈутэ нинэнтыӄин ӄэлюӄым мэмыл	
ынӈин яатральа эʼнӄу люӈылгэ нэнтыгъэн мэмылӄай	
ӄынвэр иквъи наӄам ытръэч ӈирэргэри ытри ытлыгыӄэй юрэӄ пэлӄэтыркыт	
ёпаннэнат	
ытлыгэ ивнин мэвын мэӈӄо ӈэвысӄэт нъыльугъэн	
лыгэвиръэ ӄытгъи эӄитчьэри тэнуйгэвиръыт пэлянэнат	
лыгэным оʼравэтльан пыкиргъи нымнымык нэмэ ыʼттьыётрайпы тагъэ	
иквъи ытлыгын	
ынӄоры рэмкын рачвыӈгъат гэкэӈэ чымӄык	
эӄитчьэриым чейвэ	
аны эквэтгъи ӄлявыл колё гэкэӈыльымкык рээн яачы нылеӄин	
каврантатыӈӈок гэкэӈыльэ нъатчагъан чейвыльын	
ынӄоры гэкэӈыльыт эквэтгъэт	
эчги каврантатгъат эӄитчьэри аны гакытгынтатлен	
гэкэӈыльык таӈъыттъыёл пыкиргъи	
эʼргынрэ ӄутти ӈэвысӄэтти пиӈмытӄувыльыт нэмыӄэй вэтчатгъат	
ынкъам ынкы нытваӄэн ынин ӈэвъэнлыӄыл	
наӄам эӄитчьэринэ ытръэч тиӈы нинэнрыӄин	
галягты ынан левтык кэӈкэлтивынинэт пиӈинмытӄувыльыт ӈэвысӄэтти	
ытръэч	
энмэн гатваленат ӈирэӄ йичемиттумгыт ынпычьын ынинэлын— кайом ынкъам ӈинчьэн ытлеӈи — ӈэскэрултын	
ытри нувичвэтӄинэт аӈӄачормык	
ӈинычьэ ытленъютэ нинэнрыӄин выёвэ	
ытлён нылвавӄэн выёткок ыяагты	
ӄынвэр ӄытрирэгъи ынӈин увичвэтык	
ынан ынинэльын ивнин кэтэм ырык гыргоча ныгаляӄэн ивырвин	
ӈэсӄэрултын чит выёткоӈӈогъэ эвырвэгты ытръэчым ынпычьэ ынинэльэ аʼрэнэн ытлён энмэн авнавъёпка гатле	
лёӈвалёма рыннин ынинэльын выёмнэн ивырвин	
чеӈыттэтгъи гатле ынкъам аранма тэкэм ӈэнӄайыткынык иргъи	
ӈинчьэтэ камчечытвама кыплысӄычаннэн гатле выёта рыръэчумкэвнин ивырвин иʼтын выёта	
эӄылпэ лёӈыгтота рыннин ӈэсӄэрултынэ рылгылгын люур авэтывак ивырвин риӈэсӄычетгъи ынкъам рэквэтэвнин ӈэсӄэрултын ыяагты ынык кытчыгъёлгэты	
эʼрыкут кайомына кытгынтыпэнрынэн ивырвин ытръэч лёнйъота рыннин	
ивырвин вакъогъэ кытчыгъёлгыткынык ынкъам ивнинэнэт ӄэйивырвиӄэгти ӄулилыръугъэт ӄэйивырвиӄэгти кынмал этъо ӄулилыръугъэт ӄэйивырвиӄэгти нэнвэнтэтынэт иʼӈъиӈыт ынкъам тэнмавымгогъат пэнрыткок	
лылет рыпэт ыргинэт талвачелгата нитӄинэт	
ынкъам тэнмавымгогъат пэнрыткок	
лылет рыпэт ыргинэт талвачелгата нитӄинэт	
чеӈыттэтгъи ӈинӄэй айылгавыӈӈогъэ	
авэтываӄ тиӈусӄыченнин рылгытлыӈын кыёчгыткогъэ ынкъам ралесӄычатгъэ аӈӄагты	
ынкы ытлён въэныӄэю нъэлгъи	
ытлён эӄылпэ эквэтгъи ынэнальэты	
колё гакоргавлен аймавма энчьавэгты эчги ӈытоӈӈогъэ мэмлычыкойпы ытръэчым ынкэӄэйык пэнрыткогъэ ивырвин	
иӈӄун ивырвэ эвнэпирикэ нынтынин ытлён энмо нъэлгъи	
энмэнравыкво	
ынпыянва ӈоткатагнэпы ӄонпы лыги нылгыӄин ынӄэн лымӈыл чама ӄонпы гырэпык ныяаӄэн нытвыӄэн нананагты энмэн эʼтки авалёмка вак	
ытръэч	
с	 ёӈавъёчгынэн ӈэвъэн нылгиныгтиӈӄин энмэн нынны варэӈӈы	
ганымытваленат ёӈавъёчгынтэ гэӈэвъэнэ наӄам уйӈэ энаральыка ымы тъэркин ӈэлвыл	
ёӈавъёчгынэн ӈэвъэн нылгиныгтиӈӄин энмэн нынны варэӈӈы	
ӄол итгъи лыгилвэӈэлвыл тагъэ ёӈавъёчгына ӈалвыльэпы лыгэным таӈымыльо ӈэлвыл рэквэтэвнин	
ёӈавъёчгын аӄаака нъэлгъи ӄэлюӄым ымы эвиръылӄылкэ этэйӈэткэ	
ёӈавъёчгын колё ныкэтгуӄин нымлыӄэн ӄонпы нэнанмыткоӄэнат кытэпат чама лыгилвэт	
мэчынкы ганымытваленат	
ӄол итгъи ёӈавъёчгын рагтыгъэ ылвагэленвэпы эвын уйӈэ ярак варэӈӈы	
нъатчальатӄэн	
люӈъетэ ӈэвъэн	
колё капчачаквъэ	
ымъылёӈэт таӈлымынӄо нэнарэрӄэн ӄонпы нэналвавӄэн льук	
ынӈин тъэче кивыткугъи амынан	
ӄынвэр тэӈвысӄэквъи энарэрык	
яраӈы тэгнымэйыӈӄин тытлёпыльаннэн камлелы ымы ёроӈы	
вакъогъэ чотыткынык нъэгнотытваӄэн нымуӄэткуӄин	
люур тытлякагыргэпы челгырэӄок эвыӈӈой оок аʼмын ёӈавъёч нырэӄигыт нымуӄэткуйгыт	
эӄуликэ ӄытваркын	
оок аʼмыным чит ейвэче гыныкы— ивнин риӄукэтэ ёӈавъёчгын	
ёӈавъёчгын вакъотанкавӈатгъэ ынкъам иквъи кита евев нутэӈэвыт нэмэ рэӄын ривӈыркын	
челгырэӄок нылгыӄин нутэӈэву	
нутэӈэвыт иквъи аʼмыным ёӈавъёчгын итыкым гымнин нинъэйвын нъыркылеркын мэчынкы нъытвагъан	
ӄытэйкыгын ёмроттэн тиӈур эвыр ӈирэӄ мъэмит	
ӄыръэтгыпгын варэӈӈы митъэлыги танӈармачьа гэнгынтэвэтлин ынкъам игыр ӈэнку варкын	
такамръэтык ичгуйгык варкын танӈэн ръэтайпын ынанъаё рэвытрэты	
эченур ӄытанчамэттагын эʼтичгын нылгэлӄин	
эвыр ӄэгнэвмич рэнъэлы ӄылӄэгнэквын эвыр рилюльэтыркын — ӄыӈирэӄэв	
рэнъэлы ӄылӄэгнэквын эвыр рилюльэтыркын — ӄыӈирэӄэв	
эргатык ёӈавъёчгын эквэтгъи	
нутэӈэвыт яральо пэлятгъэ	
ёӈавъёчгын гурэтылелин ӄынвэр вытрэтгъи ичгуйгын ынкы нымъэлильэтӄин ръанотачгын нымэйыӈӄин	
лыгимэрынрэӄэй чамэттанэн колё нылгэлӄин наӄам йынйына нывъентоӄэн йилиилым лыгэн йынйынэн — ынӄэн энмэн танӈэн ръэтайпыӈ	
эчги рэймэвнин аны ӄэгнэвнин рыпыткэвнин пэӄэтатгъэ	
нэмэ рыӈирэӄэвнин таӈынмынэн	
йъонэн	
ынӈатал ынӄэн алваӈ вальын кэлы ымыльэты гарыглен лыгимэйӈывэгыльын майӈыванныльын	
ёӈавъёчгын рымагтэты эквэтгъи нэмэ гурэтылелин	
ӄынвэр вытрэтгъи нымным	
ымыльо ярат тэӈилгырэтэмыльыт	
ыʼттъыёлральо нитӄин мачьянра аръаля нымэйыӈӄин яраӈы	
ёӈавъёчгын чичеквъи	
эвыӈан ынӄэн танӈармачьэн яраӈы	
авытрыкэгты вальын ваны ынан льунин	
ынкы тинэнвулӄытвинин	
волӄытвэма таӈамалваӈ вальыт ӈэвысӄэтти наймыльатӄэнат	
ёӈавъёчгын ӄонпы майӈырайӈэты нытлепӄин лыги нинэлгыӄин ӈэнку вальын ынин варэӈӈы	
талватотъавтагнэты нымкыӄин ёкват нывакъольатӄэнат гытгык наӄам ныкоргъав нъэйӈэӄинэт	
люур ёӈавъёчгын ёквано нъэлгъи нэмыӄэй вакъогъэ гытгык ӄонпы нъэйӈэӄин варэӈгоок	
варэӈгоок	
наӄам ынанмайӈычьо нитӄин ёкваёк ымы ынанэргъайӈачьо	
танӈармачьыйӈын кынмэчыку вытрытвальын чечыльатыӈӈогъэ	
нивӄин ынръаӄ ӄол ёкваё алваӈ эʼйӈэркын	
ленытэӄым ёӈавъёчгын етгъи	
лыгэнъури миӈкыри рыннин ръэтайпын алымы аӄанмыӈ вальын	
варэӈӈы ынанъяачы аймыгъэ	
эвын нытэнтутъэвӄин	
наймыйыръатӄэн люур койӈыӄачайпы чыпъынтогъэ ёквайӈын энмэн ёӈавъёчгын	
гэлгичеӈыттэтлин варэӈӈы мэрынрэ иквъи оккой ынраӄ иаʼм етгъи ытлён танӈа наранмыгыт	
ёӈавъёчгына ивнин вынэ амъатав тыпкирык колё аʼӄармагты вальын ръэт тырмагтын энмэч эӄылпэ ӄыӈэлӄиквъи	
варэӈӈы нэлӄиквъи ёквак чыпъэтгъэт гынонгыпы чыпъынтогъат	
камлелы ырык ёквамкиӈыт	
риӈэгъэт ымыльо ёкват	
ныкирит риӈэмъетгъэт ынкъам варэӈӈы эмрынгиитэ нийӈэӄин ёквата	
ӄынвэр пыкиргъэт ярак ёӈавъёчгына	
нутэӈэвытынэ нэмэ ивнин ёӈавъёчгын митъэлыги ръэтгыпыльыт рэенӈыт етъаӈ ӄытваркын	
ёӈавъёчгын таӈамӄынэргатык тэӈэмкыргуттэ нуӈэлыльэтӄин	
варэӈӈы ытри нутэӈэвыт нувильэтӄинэт	
равролмык нэтэйкыгъэн рыгъёлгийӈын атчынвылӄыл ёӈавъёчгыргэн гэӈэвъэнэ	
пыкирмич танӈыт нутэӈэвытынэ ивнинэт ёӈавъёчгынтэ ӄатчысӄэвтык ӈаан танӈыт пыкэрыӈӈогъат	
атчыгъат ёӈавъёчгынтэ	
пыкэтчыкэвма танӈыт нырымъэйӈэӄинэт авач	
авач	
ёӈавъёч вай мытынмысӄэквыт	
пыкэтльэты ӈытогъэ нутэӈэвыт	
танӈармачьа пынлёнэн эʼмиым вай ёӈавъёчгынтэ гэӈэвъэнэ	
нутэӈэвытынэ ивнин ӄун нэмэ гэлвэгилилинэт итык эвыным ятыӈӈогъат	
виин мынӄамэтваркын	
ӄамэтваплыткок ичгичивыльыт лывавыӈӈольыт танӈымкиӈыт йылӄэтгъэт	
атчьатыӈӈок танӈармачьиӈа ивнин нутэӈэвыт эвыр рининиӈыт ёӈавъёчгынтэ ӄыныгъевыткуги	
эчги таӈымыльо танӈыт йылӄэтгъэт нутэӈэвытынэ эʼйӈэвнинэт ёӈавъёчгынтэ	
лыгэӄылпэ ӈыроргарэ ярак камлелы нэтрилынэт уӈинэӈэт ынӄо найыныпын	
аны колё тэӈкыргуттыт гэнлетръулинэт	
танӈымкэӈыт вытку тылвэ ныгъевӄинэт	
лыгэн ӈытольыт ёӈавъёчгына нэнатынпыӄэнат пойга наӄам ынан ымыльо танӈэн ирвыт гэнумкэвъюулинэт	
ынкы нэмыӄэй гэлвылин танӈармачьиӈын	
ынӈин нэткун танӈэн ииррьэт	
ёӈавъёчгырык элвэльин яраӈы нэтэйкыгъэн колё тагнымытваӈӈогъат	
ытръэч	
лурэльыт нымӈиӄинэт	
мыӈэсӄэвыӈӈок таӈымыльо нэнэнэт ыннанрак нэнтынэт	
мыӈэгтыгъат ытри льорагты	
ейвэлӄэйым ӄол нэнэнэрык рээн нытваӄэн	
ынкы вайым гатаросӄынленат эʼптэ нымӈиӄинэт ныкитэ	
аны ныӄулильэтӄинэт	
нинивӄинэт ейвэлӄэе аны эӄуликэ кэльэтиӈуркынитык	
ымыльо нэнэнэт авалёмка нитӄинэт	
йъэлыги пытӄылым рымагтэты ныгаймавӄэнат	
нъэӈойпэвыӄэн ейвэлӄэй тэнӈу нылгивыӄин	
вэнлыги лыгэн нылеӄинэт ӄынвэр кэльэтиӈугъэт	
аӈӄакальайӈын гэтиӈулин ытлён гэттэтлин	
кэлы уйӈэ эльулӄылвытрыкыльин таӈымыльэты кырвэрыльиӈын	
ейвэлӄэй танойгытвэтъёлгэты гэттэтлин	
ынан нэнэнъэчьулгыӄэй гэймитлин	
танойгытвэтчыӄогты ытлён гэрэлин гэгынтэвлин	
кальайӈын гывагъэ тытлык амъелычгын нинэнъылиӄин	
таӈымыльэты ӈан ынан руйвынинэт кымиӈымкын	
эмъэнӄэвэым ӄутти ытръэч гэгнунылвийвылинэт	
эчги ӈоон елыӈым нинэтиӈуӄин кальайӈа ейвэлӄэе нинивӄин вынэ вай гым лёӈынма инэнтыгъи	
эчги кэльэтэ нинэнъылиӄин елыӈын ейвэлӄэе нинэттъыттыӄин гырголяйпы	
ӄынвэр энрэсӄивэткэ рытчынин	
кальайӈын высӄырэк ӄынвэрым ченэт ванвэты рагтыгъэ	
ейвэлӄэйым виригъи ынкъам аʼтчаӈӈогъэ оʼравэтльарыкы	
пыкитръугъэт мыӈэгтыльыт	
уйӈэ кымиӈымкын ӄутти ытръэч чивыпытти гэгнулинэт	
эргатръок ымыльо иквъэт эʼптэ китаӄун мынтэнэнэнэӄэйӈымык	
ейвэлӄэйигытым рэӄын гыт риквъэ ынкъам мури ынӈин мытритгъэ	
ейвэле нинивӄинэт ӈэвэӄым нинивигым	
эӄуликэ кэльэтиӈуркынитык	
ныркыпчевэгым нъэӈойпэвэгым	
ынӈиным мынинмык китаӄун	
ии	
пойгыльымкын тытлык гатчыръоленат	
аны рэмкын ныӄулильэтӄинэт лыгэн пэнинэмил ныӄулильэтӄинэт	
пэниным кальайӈын гэттэтлин	
ӈинӄэе нинивӄинэт эӄуликэым аны кэльэтиӈуркынитык	
лыгэн нэӈъойпэвыӄэн нынгэргэвъюуӄин	
эчги тытлык пыкиргъи аны напойгыпъёгъан нанмыгъан кальайӈын	
ынӄо лыгэн тэлпыгъи	
ытръэч	
энмэн ганымытвален ыннэн ройыръын	
ынкы гатвален ейвэл	
ынӄоры ынйивэ ытлён ралӄаӈынвык гапэлялен ыʼтвэ ялгытгъат	
эвын кыеквъи ейвэлӄэй — гъытвыткынатленат	
чит ытлён кытгынтатгъэ чит ыʼтвык инэнрэтгъи ынйивэ лыгэн тэвэнаӈата кэгынмык кыплынэн	
тэргатгъэ ӈинӄэй пэлӄынтэтгъи	
ынӈин ытлён ралӄаӈынвэпы нычейвыткуӄин нытэргатӄэн	
волӄытвэма тиӈучьыӄэй льунин нинэнрыӄин ынкъам панэна ралӄаӈынвэпы нычейвыткуӄин	
люур риӄукэтэ йъонэн ивнин ынръаӄ нырэӄигыт	
ӄун вай ынйивэ йылӄыльигым ралӄаӈынвык напэлягым	
чит тинэнрэтгъэк тэвэнаӈата энаркыплыгъэ — ейвэле нэнавылгыпӄэн тиӈучьыкэе рэӄокалгын	
илкин ӈотӄэнаӄай рэӄыркын волӄытвэмачы емгымгыргыӄай	
вынэ лыгэн гыныкагты	
мэвын нинъэтэтӄээтын	
вынэ ӄэйвэ энмэч ӈоонрэ вай мыныткивысӄивмык омъянвэты	
тиӈучьыӄэй ейвэлӄэе тиӈуру тэйкынин мъамэлгыным уттин	
ынӄо ытлён риӄукэтэ нинэныгъюлевӄин тиӈурыткук	
ӄынвэр ӈинӄэе пчиӄэт тымыӈӈонэнат ӄынвэр рэвымрэвыт милютэт рээн лиглиг мэӈӄо нинэрэтӄин	
ӄынвэр ейвэлӄэй мэйӈэтгъи	
рэӄокалгын ынан пиринин ӈэвъэну лыгнин	
ынӄо ытлён чинит татэӈорыӈӈогъэ ылвольатыӈӈогъэ	
ынӄоры ӈирэӄ нэнэнэт нагтонат	
нылвэгилильэтӄин ейвэл энмэч колё гамайӈатычгатлен	
ӄол итык ытлён ылвагэленвэпы пыкиргъи эвын ёроӈы гэтэйкылин	
ӄамэтвама рэӄокалгын ылвэнэлгылпынитык рымагты нэтчетатӄэн ныпирӄыгилиӄин нивӄин мэй тымкылевтин яраӈы	
ии вынэ нымэлӄин игыр вай	
итык ынйивэ гэнинтыплыткуйгым итык мачынан	
ынръаӄ нувичвэтӄинэт ынкы нэнэнэт	
ылвагэленвэпы пыкирык нинивӄин ӄлявыля ӈэвъэн аʼмын ӈан мури чит тэленъеп ынӈин нувичвэнмури	
ӄун мэлынӈин— риӄукэтэ татлыгнэн	
ӄол итгъэт пэляткольыт ынйивыт иквъэт аʼмын ӈан ытлывъён ыʼмрилти китаӄун мынъёпатынат эплеэн миӈкэмил элгыпэрагъат лывэкатъягъат	
ӄытгъэтым люур нэльугъэн нымным иквъэт	
ынръаӄ ӈаанӄэн миӈкэкин нымным	
найъогъан пыкиргъэт	
ӄлявыля ивнин ӈэвысӄэт вай рэмкыльыт	
ӄувигынэт ынкъам эвыр мимыл етъаӈ имйыръэткин ынпыначгэн	
ынӄо ынпыӈэвӄэй эвыӈӈогъэ емгым аʼмын ынтыён вэгыт ымы плекык аʼлянторкыт	
ныкэтльаткэн рэӄокалгын ныкитэ нъурэвӄин оʼрагты нывэнвымэрэнтываӄэн	
расӄыткынык утъымык угнэлгыӄэй нынэллетытваӄэн	
люур иквъэт рэмкыльыт эʼэ вай ынпыначгын имйыръэтгъи кита мимыл ӄыгтыгын	
лыгэӄылпэ ӈытогъэ ӈэвысӄэт лыгэн люӈимлынэймэвэ итгъи ӄытлыги риӄугнэлгыӄэй йыпысӄэвнэн	
аʼтчак лывавык ыʼвэкуч ӈытогъэ	
люур иʼрэкэӈкэлетгъи расӄыткынгыпы рэӄокалгын лыгэн налгыӈойӈын эвкы	
ӄытлыги ынӄэн рэӄограгты рылысӄэквъэ	
ытлён налгыӈойӈэпы ӄлявыля аʼрэнэн нинъэйӈэвӄин	
люур рыльыпэннин ӈалгыӈойӈын ивнин ээк ӄыетги мынрагтымык	
тэӈвэгычьык ыʼнынӈавтыӈатгыт	
ынӈин ӄлявыля тэгмэтэвнин эʼйӈэвкы риӄуӈӈэв	
ытръэч	
тэлмийӈын ганымытвален гэӈэвъэнэ ынкъам гэӈирэнкымиӈэ	
ӄонпы тилмэ нинэривлыӄин ръэв	
ӈэвъэн этлы энантымӈэтвавкыльэн ӄонпы нытэкичгымигчирэтӄин нэлвэтӄин	
ыʼвэкуч ӈэвъэнэ нинивӄин аʼмын кита ӄыпагэ мэчынкы ыллён тэтэкичгыӈык ӄыпагэ	
аʼмын вэлер лымӈэ ӄунэче трэквэтгъэ тривинигъэ	
эквэтгъи эвэнэнвэты тилмытил	
ӄоленымгыпы ырыкы ӄытгъи ӄол тэлмийӈын	
ӈоон ярак ӄача рыров вакъогъэ иръытвыгъи ынкъам йъонэн тэкичгымигчирэтыльын	
ӈэвтилмэ пынлёнэн какъом нырэӄигыт ынръам	
эʼмъим гынин ыʼвэӄуч	
гивинилин	
нырэӄигытым	
вынэ нэнэнэт тургинэт тыгтынат	
ээй вынэ ӄырым мыйылгыт	
ыныкит эйылкэ ринэнтыгъэ вайым транмыгыт	
ээй вынэ ӄынрагтатгынат	
рыкэргыпаннэнат нэнэнэт ынӄоым йылнинэт ыныкы	
лыгэн пирининэт рыгчыко ёнэнат нэнэнэт ынӄо вэтчатгъэ ӈан лыгэн тыргочагты эквэтгъи	
этъоӄааӄын ӈоон ининигъи тилмытил ытлыгын нэнэнэргин	
эвын етэвчывэптыйӈын нинэнрыӄин	
ӈэвъэным пэнинэк нымигчирэтӄин ывэрак	
ӈэвъэн ивнин вынэ тырэнпэмэквыт алва ӄылеги ӄырэги тырэнпэмэквыт	
рытрилнин	
иръытвигъи ынӄъом ӄыриннин ӈэвъэн	
льунин ыʼвэӄучитэ	
ӈэвъэным ивнин рытрилнин	
иръытвигъи ынӄъом ӄыриннин ӈэвъэн	
льунин ыʼвэӄучитэ	
ӈэвъэным ивнин авалёкыльэгыт иаʼм	
ӄун гыт авалёмкыльэгыт	
нэмэ ӈэвъэнэ ивнин ынӄэн ӄуным тивыркынигыт люрэӄ гэлейвыльэтэ мэӈӄо	
лымым гэнэнэнэтэ мытратвагъа	
нэнэнэт ӈан тилмэ рэквэтэвнинэт	
каакомэй	
вынэ мыръэтгыпынат	
уʼрэмиӈкыри эквэтгъэт	
ӈаным ӈотӄо лыгэн уʼрэӈэнри	
элвэльинэтэ авэръэпыгъэ ынкъам ӈан лыгэн кытгырголягты риӈэгъи	
ӈэвъэн нинивӄин миӈкэмил урэльу гагырголятлен	
ынӈиным ӈан урэльу гагырголятлен	
аʼмыным ынӄоры эквэтгъи	
люур яраӈы льунин ынан аны ръавыквыйӈа ранмынатрыльиӈын	
выквыт кольом выквиӈыт	
пыкэтчыӄэвэты вакъотылягты рыпэмэвнин яраӈы ранмынатрыт таӈамӈоонко иргъэт ымы рэтэм йыннин	
иръытвигъи ынӄо ӄытгъи	
этынва ивнин како мэӈӄокэнайгыт	
ыллён вытку гынан ынӈин яраӈы рытын	
миӈкыри нылӄытигыт	
вынэ нынананарэрэгым	
ээй элымӈэ нынананарэрэгыт	
ыллён ӈан гымык ынинэльэ айвэ ӈирэӄ нэнэнэт нинэнрыӄинэт	
ӈан галягъэ	
ынкы ӄырым ӄыпкирги	
рай ынкыым эмгынунык варкын ылвайӈын	
ӄэлюӄым ӈоон егыт энаратралеты варкыт нутэсӄык	
ыныкит ӈан ӈутри нывнынтатӄэн лыгэн имыръэнут галятыляльын нэнанмыӄэн	
ымы ынӈин нэрэнтыгыт ынӄорыым ӈоон нъимпыӄин	
аʼмыным ӄун миӈкыри мачынан вынэ мэквэтык	
ӈан риӈэгъи	
ӄэгйипэ ылвайӈын колё нымэйыӈӄин ынкы нытваӄэн	
вай майӈырынныльиӈын ӈан нэймэвӄин ӄэйгипъэм нывнынтатыльатӄэн ӈоон тэӈэӄылпэ	
тилмэ тыляма гытолгэпы вэгылкунин ӈан рыриӈэвнин ынӄъом эквэтгъи	
ынкъам вай нэнэнуткульык нытваӄэнат ынӄэнат нэнэнэт лым ӄутти нэнэнэт гэюнрылинэт	
ынкыым пичыгичильылӄылти тармачьыӈыльэты	
энаралыкым яратъолӄайык винвыпкиргъи	
пыкирык иръытвыгъи рэсӄиквъи	
ранмычыӈкы пэлянэн ылвайӈын	
ынкы нынымытваӄэн ынпыначгыӄай	
ытлён ныгытъытэвиминӈыӄин	
ынӄэнатым рай нинэнтэрмэчьыӈэвӄинэт тэлмийӈа	
рэсӄивыльын пынлёнэн како мэӈӄокэнайгыт	
вынэ вай нананарэтльайгым	
вынэ вай нананарэтльайгым	
вынэ вай мурык ярак ыʼттъыёча варкын яраӈы ынкы рай варкыт ӈирэӄ нэнэнэт	
айвэ рыпкирэннинэт	
ринъэквэтӄээнӈыт ӈанӄэн ривиниӄээнӈыт рэнтэвиминӈэнӈынинэт ивинийгу рытык	
ынӄъом ӄлявыля ивнинэт авынральыт аʼмыным рай ылвылю тыныпкирэтын торык роолӄылё	
ӈытогъат ынпыначгыӄай гэӈэвъэнэ	
аны ынӄоры гэлвэтлинэт	
гувилинэт элвэльин кукэӈы рититычьэтэ	
колё гаӄамэтваленат миӈкыриӄун гагтыгытъавленат	
ынпыначгыӄая ивнин ынкъам ынӄэн рэлгинъэквэнӈыт	
гымым ӄонпы гынрырэтыльу нинэлгыӄин	
ыныкит ытри нивиниӄинэт гым ванэван мыръэгъэк ӄонпы нинэнъюйгым нинэгитэйгым микырык рыраӄавъёлӄылтэ	
аʼмыным вынэ эвыр рэйыӄэнӈытым эвырым ривиниӈыт лыгэн кыйъогынат	
вынэӄун трайъоӈынат	
ынпыначгыӄая ӈан гитэнинэт ӈытольыт	
пирининэт тилмэ ымыльо нэнэнэт рырагтаннэнат	
аʼтав чит ӄутти нэнэнэт ивнинэт туръим	
ымы мури	
ӈан ӈыраӄ нэнэнэт рырагтаннэнат ынкъам ынӄэн тымӈэтомгэн ӄутти	
рырагтаннэнат ярак рыпкирэннинэт	
аʼмыным вытку пыкирмич йъонэн ынпыначгыӄая тэлмийӈын	
ок ынанкэнъым микынэ эйминнинэт ӈан нэнэнэт	
лыгэным ӈытогъэ ӈаным риӈэгъи	
ӈан эквэтгъи панэнагты ӄыриннинэт	
аʼмын пыкитчыӄиквъи тэлмийӈын	
ӈаргын кытваӄэн авынральын	
ивнин энмэн како лым рэӄи	
вынэ тынананантагъак	
ии вынэ ӄэймитгынэт	
эвыр вытку рэйминӈынэт ыныкит янор увикит мынльувылгынэт	
лыгэн тымлягты увикит мынынтынэт	
аʼмыным вай ӄлявыля ӈэвъэн ивнин элвэльин иръын ӄынъылигын мыйпыгъан	
рэмкыльыным вай ынӈэнвальэръыльын	
ынкъам гымык алваӈ вальын ӄынъылигын	
алваӈ вальын иръын ръылинин	
ӈэвъэн нинивӄин митъэлыгъи вай ынӈэнвальэръыльын ыннэн тэӈылгын мэӈин въик лыгэн мытрэнэрэнӈын	
эвыр гым рэнанмыгъа ынӈот вальын тэӈылгын рэрэтгъэ	
аʼмыным ӈоон ӄэйгипэ гырголятгъат ынӈаталым гырголятгъат	
рай гыргол гэтэйкэвлинэт	
вынэ эвыр оратвакым тэӈылгын эрэтгъи	
тылельын вынэ ӈэвъэнэ нэнъатчаӄэн	
лыгэн эвыр йъэнкы иргъи — йъонэн	
эвын ынӄэн рэмкыльин тэӈылгын	
лыгэн ӄээӄын вак люур ӈоон нэрэтӄин	
ӄутынъэм кылетэ нинэнтыӄин	
йъэнкы иргъи эвын гатаӈынмылен	
эвыр йъэнкы иргъи — йъонэн	
эвын ынӄэн рэмкыльин тэӈылгын	
лыгэн ӄээӄын вак люур ӈоон нэрэтӄин	
ӄутынъэм кылетэ нинэнтыӄин	
йъэнкы иргъи эвын гатаӈынмылен	
уйӈэ вагъэ тэрмэчьытилмытил	
ытръэч	
гымо с	 ынӈатал наӄам нылгэныкалготкоӄэн чама нылгинъыръыӄин	
ганымытвален энмэн оʼравэтльан гымо	
ынӈатал наӄам нылгэныкалготкоӄэн чама нылгинъыръыӄин	
гымо айвэ нотапынмэты гэлӄытигым ӈэнри миӈкы нутэсӄын гэтэлпылин	
тыляма мытлыӈӄлеккэн кэйӈыт тынмынат	
торгынан чамъам	
эʼмъим гынин тымъёттэ кэйӈыт	
эʼми ыргин нэлгыт вэлер ыннэн нэлгын рэтын	
гымо ынӈатал нотапынмэты ӄытык гэпэӈъивэтигым ынӄэната гымнан ытръэч нэнанмэгым ынкъам нэнапэляйгым	
валёмтык	
варат танӈыткоӈӈогъэ ытри чычеквъэт	
гымо нэмэ ыʼръунтэтыркын	
ытлён айвэ ёрочыко ыʼлёӈэт гарычгытвален ынкъам миӈкыри люӈылӄытыльын	
гымо — ӄырымэн чит ынин нынны ынин нынны гатвален выквытагын	
ӄынвэр варата ынӄэн нынны нантээватын ытлён нъайӈавыӈӈон гымо	
аʼачек нъэнӄэтӄин ынӈин эʼйӈэвкы	
ӄынвэрым кэквъи валёмыӈӈогъэ	
гымо ынӈатал нымлегым	
гынмыл гытгыткынык лёӈпэӄэтата титык тыляма	
гымыкым яалеӈӄач тылельын ынлыӈэв ӄонпы ныпэӄэттатӄэн гымым люӈитъунтэтэ титык	
алымы ытлён тыляма гытгыткынык ӄымэк левтычимэтгъи ӄэтэвым ынпыӈэвэ винрэннин	
гынык яалеӈӄач нынпыӄин оʼравэтльан нылеӄин гынаным люӈвинрэтэ рытгъэн	
гымо гэпэӈъивэтигым гытгычормык ытлён тывинрэтын ытръэч ытлён люӈивэ торыкы	
ытлён нъыръунтэтӄин ынпыӈэвэым нэнапалёмтэлӄэн	
эты ӈан гыт мэчыӈкы ыʼръыкэ акалготкэка вэлет ыннэн ыʼлёӈэт нъитгъэн	
гымнан гэмо мэчынкы эвытлым чамъам	
гымнан гэмо мэчынкы эвытлым чамъам	
чинитым аʼачек чемгъоӈӈогъэ	
иаʼм ынӈин тивык ривӈыт нъыръыӄин ытлён	
ӈэвысӄэтӄэе ытлён ӄонпы тэнӈу нылгыӄин ынкъам тэӈимырэӄу нылгыӄин	
гымо ивкэ ӄъыръунтэтыркын гэрэӄигыт айвэ гыт ынкъам миӈкыри гэлӄытигыт	
ръэӈэвысӄэт гынан рэлгыӈын эвытлым миӈкы айвэ льугъэн	
вэчьым нэмыӄэй гымоӈав ыʼръунтэтӈэвысӄэт гыныгмил вальын рырынгиивын	
гатанӈыткома ытри ныгынтэвӄинэт наӄам гымо нанӈэнайпыӄэн ӈавысӄатӄайырыкы	
нивӄин тыраталяйвынтык	
аʼмын ынӈатал мэркычгыргыторэ	
ытлён ынӈатал ымыльэты нычелгатӄэн ынкъам нываляркыляӈӈоӄэн танӈыткольэты	
вэлеркылельын ӈэвысӄэтӄэйырык пытӄылым тэнӈу нылгыӄин	
ок аʼмын тырайъонтык	
тыраталяйвынтык янраӈавӄагтэ	
ынӈин нытваӄэн мачамӄынъычо	
гымо чемгъоӈӈогъэ миӈкыри элвэльин нынны рытчык ӄэлюӄ гэӄытчирэлин гымоно итык	
нотагты ӄытгъи ынкы рырынгивнин мэлёталгын иʼрэмйыльын омкэты ивнин аʼмын етти милютэӄэйигыт	
вэчьым гынан лыги миӈкы гымнин вагыргын варкын	
вагыргын чамъам рэльуӈын	
валёмэ	
гымона чит тымыркынэн мэлёталгын ытръэчым лывавнэн ытлён эйгулеткыльин ырыткук	
ярак пыкирык ынан тывнэн вэтгав милютин гымнан игыт нутэк вама тынрынгиивын мэлёталгын ынкъам тымӈылёгъан миӈкыри вагыргын гымнан мыльун ытлён гымыкы гивлин	
вытку ыʼръунтэтык рапаагъа	
чит тынмыркын ытръэчым тылвавын гынтэквъи	
ынкатагнэпы ытлён паагъэ ыʼръуытэтык ынкъам калготкэк ынан льунин вагыргын льунин чиниткин нынны варата рытээватъё	
ытлён ынпыначга нымӈылёӄэн выквытаг титэ ыллён раӈавтыӈгъа	
вытку эвыр ринивӈытык торгынан ынпыначгыторэ чамаым ӈэвысӄэтэ эʼӄу нэлгыркынигым этаны	
ванэван моргынан эʼӄу мынылгыгыт миӈкыри гыт тэӈытвигъи— ӈэвысӄэтэ никвъэн	
нымигчирӄинэт ӈэвысӄэтӄэгти	
ӄынрагтатгын мэӈин тэгъеӈу рэлгыӈын— нивын ынпыначга	
нымигчирӄинэт ӈэвысӄэтӄэгти	
ӄынрагтатгын мэӈин тэгъеӈу рэлгыӈын— нивын ынпыначга	
выквытагнына рырагтаннэн ӈэвысӄэтӄэй	
ытри тагнымытваӈӈогъат	
гивиӈитти галяк ыргин уʼрэтгъэт нымкыӄин нэнэнэт	
ытръэч	
ӄол итгъэт нэрэтын нымнымэты ӄораймак	
аймакык ӄача ӄонпы нылӄотытваӄэн илкыльын ынпыӈэвкэй ынкъам ынан винвэ мынга нинэгтыткуӄинэт чемыръотакэчгытъолӄагтэ	
оʼравэтльата нупынъылийвыӄинэт ынкъам илкыльын ынпыӈэвӄэй ныпэӄэттатӄэн	
ӄырым микынэ ейвэчу нылгынин	
ытръэч ыннэн ӄэйӈэвысӄэтӄэе галятыляма льунин йъэнкы вальын ынпыӈэвӄэй ынкъам анӈэнавэтгаквъэ иаʼм илкыльын ынпыӈэвӄэй упынъылиркыниткы	
ытлён нэнрэӄэвтык	
эвытӄэй нэмэ микынэ рай упынъылинин ынпыӈэвӄэй	
люур ытлён таӈпэрааʼчеко нъэлгъи	
эʼтйивчигъэт ӈэвысӄэтти мэӈин ытлён нъэликэтын аʼачекэты	
гым тръэликэты— иквъи ӄол ӈэвысӄэт	
вынэ ӄырым ытлён гым тръэликэты аʼачекэты— ивнин ӄутынэ	
ӄырым мэӈин гымыкы нъэликэтын	
эʼткиӈ тури	
торгынан ӄонпы нупынъылийвытури гым рыпэт нинэнтъыльэвтури гымнин увик	
гымнан ӈаанӄэн ӈэвысӄэтӄэй траматаӈын— ивнинэт аʼачека ынкъам рыльуӈэнин ӈэвысӄэтӄэй ынык вириӈэтыльын	
ытръэч	
ганымытвален ынӈатал нылгэныпынчойвыӄэн ӈэвысӄэт	
вэтгавыт валёмъёттэ варатгыпы ынан алваӈ нинэтчыӄинэт ынкъам энаральэты нэнатвыльатӄэнат	
энаральо ынык гитлин нытэӈӄин гынниӈӈытыльын мэмыл	
ытлёным ганымытвален гэӈэвъэнэ гатваленат ӈирэӄ нэнэнэт ӈирэӄэв ейвэл	
ытлён ылгу нылгыӄин ӄынур чиниткин	
эргатык тыривинигъэ аӈӄагты гымым мэйӈычьигыт эккэйгыт ӄывинрэтыркын ытльагты ынкъам гыт эккэйгыт— иквъи мэмыл	
гым эргатык тыруӈэлы омкэты чама льувут мэлётагты йыпатъёттэ траёпанӈынат— иквъи ейвэл	
эвырым рагтычьачаӈатгъа ынкъам раёатгъа ынӈэ миӈкыри элӄыткэ	
ытлён рэӄитувъигъэ тылянвык эвытлым ратымӈэвы ёаʼнма	
ынӄэн ымыльо вэтгав гавалёмлен пынчойгыӈавына	
энаральын ынан нинивӄин мэмыл ынӈатал эʼткин яйвалеты	
нивӄин	
эргатык эвэкэнвэты ӄылкытги ынкъам ынӈэ амэмылка эеткэ ярагты	
рамэмылёгъа тыляма омкэпы ӄытагэ ӄууркиги льувут мэлётагты йыпатъё ӄыгитэгын	
эʼткин ынӈатал мэмыл	
наӄам пынчойгыӈав мэрынрэ нывэтгавӄэн ынкъам амалвагты нытлепӄин	
энаральа ынӄэн валёмык тэнмавыӈӈогъат эвэнэнвэты иӈӄун винрэтык ейвэл	
наӄам ӈаргын льук мэмыл анӈэкагты ныгитэӄин ыргынан	
эʼткин ӄытлыги аʼмын мэмыл — нивӄинэт анаральыт	
пэрӄытвальын гилгилгиӈкы	
ынан нэнъатчаӄэн пиврэльын мэмыл	
эймэквъэт ыныкы оʼравэтльат	
пэрӄытвальын гилгилгиӈкы	
ынан нэнъатчаӄэн пиврэльын мэмыл	
эймэквъэт ыныкы оʼравэтльат	
эʼмъим ейвэл	
ръэейвэл тывыркынэткы	
гыныкым нымытвальын ӈинӄэй	
ӄырымэн ынӄэн ейвэл ынӄэн гымнин экык валёмтык	
ванэван ытлён гымнан ымы мъэйӈэльэтын ӄэлюӄым ӄынур лыгэн гымнин экык	
оʼравэтльата ымыльо натвын ыныкы ыргин валёмъёттэ вэтгавыт пынчойгыӈаквыпы	
мытрэпкиргъэ ярак трэнийгулевӈын ынӈатал ытлён пынчойгыльатык	
пыкирык ярак оʼравэтльата найъогъан пынчойгыӈав	
ӄыпалёмтэл морыкы пынчойгыӈав нэмэ титэ рапынчойгатгъа мэкырыкы гынин йилиил ривлеты эвыт титэ нэмэ ръыръунтэты	
ванэван гым мыпынчойгатык мэкырыкы	
тури чинит ыʼръунтэтыркынитык	
люур вай йилиил ынин эвлыӈ нъэлгъи ынӈатал ытлён чеӈыттэтгъи	
панэнаым вэнлыги ныпынчойгыльатӄэн наӄам йилиил эвлыӈ нынъэлӄин	
ӄынвэр йилиил колё ивлетгъи ынан имтитэ рытыӈӈонэн миӈкыри ӄытыӈӈок	
эмныкитэ ляйвыӈӈогъэ ӈыркыля ыʼлё лейвык	
оʼравэтльата ныльуӄин ытлён йилимтильын	
миӈкыри митык иӈӄун йилиил нычивмытвин— нычимгъуӄин пынчойгыӈав	
ӈытоӈӈок ярайпы йилиил нэлгэ энаръэнэн миӈкыриӄун ӈаргын нычьэчеӈэтӄин наӄам йилиил йыкыргычыко аʼкаё	
ытлён аӈаӈыльэты нивӄин наӄам лыгимэткиит нывэтгавӄэн ӄинэвинрэтги гымнин йилиил ивлетгъи	
эӈэӈыльэ ытлён ивнин ӄылӄытги эргатык варатэты ынкъам ӄикви	
ӄырым лымӈэ мыпынчойгатык тыпаагъак чама ынӈатал тыӈыркылятыркын	
рагтытыляма пынчойгыӈавэн чывипыт йилиил ӄитыги ынкъам мылегъи	
ынӄэн чывипыт йилыкин ыʼттъэ нэнун лыгэн эвыт руплыткук ыʼттъыт тымӈъатав тавтаватыльатыӈӈогъат эмыраӄэты	
инъэ пынчойгыӈав ӄытгъи варатэты ынкъам иквъи оʼравэтльаторэ ӄырым лымӈэ гым мыпынчойгыльатык ӄыгтыгыткы гымнин елычгын нивлыӄин	
ыʼмто варат миӈкыри мынит мыныгтын йилиил пынчойгыӈавэн эвытлым мачынан ынӈин нылейвыркын	
опопы ныгтын эвыр рапаагъа ытлён пынчойгыльатык ынкъам мачынан ытлён нэквэтын ӄоленымнымэты иӈӄун гэмо ӈэнку ынылгыркын пынчойгатыльын ынкъам мачынан ынан ныльунин элвэльин нынны	
эвыр нэмэ рамго пынчойгатык мачынан нивлетын елычгын	
опопы ныгтын эвыр рапаагъа ытлён пынчойгыльатык ынкъам мачынан ытлён нэквэтын ӄоленымнымэты иӈӄун гэмо ӈэнку ынылгыркын пынчойгатыльын ынкъам мачынан ынан ныльунин элвэльин нынны	
эвыр нэмэ рамго пынчойгатык мачынан нивлетын елычгын	
ынӈатал гакоргавлен пынчойгыӈав ыныкит йилиил ынин пэнинэмил нъэлгъи	
ынӈатал лыгимэткиит нэнъарэӄэн ынан пынчойгыгыргын нылвавӄэн ытлён вэтгавык	
ынкъам валёмъёттэ вэтгавыт ванэван нытвыльаннэнат мэкырыкы	
игыр варкыт ӈэвысӄэтти нылгэныпынчойгыӄэнат йилиил аʼрэк налвавыркын ынӄэната ытри варата эʼку нылгыӄинэт	
ытръэч	
эмнуӈкы ганымытвален ӄлявыл гэӈэвъэнэ	
ырык гатвален ӈээкык ынӈаталым ныгтиӈӄин ынкъам нылгининъыӄин	
милютэт гынтэвыльыт нэнайъоӄэнат ынкъам яалгыткайпы нинэпириӄинэт	
ӄол рыннин ытлыгэ пынлёнэн рапэляты ӈэвысӄэту	
уйӈэ аʼачекыт гымык энъыӈ вальыт эвыр вытку гым аʼачека рэнайъогъа ынкъам рэнагалягъа вытку ынкы тръэликэты	
эвырым инъыльын аʼачек уйӈэ рэрэӄы	
эвыр уйӈэ ынӈин вальын аʼачек амгымнан тыратваркын	
галяльын мэлёталгын льунин ӈэвысӄэтӄэе ытлён вэлеркылегъи	
амйыӄытчота ынин кыттэлти нывъёпчаӄэнат кыелпыниттиым нытрынтэтӄинэт	
ытлыгын вулӄытвик иквъи эргатык нымнымэты аӈӄчормэты ӄылӄытги ынкъам амноӈэты чавчывагты ӄиквынэт	
кылгынкэн ыʼлёӈэт галяк гымыгнымнымык рачвыӈгыргын ратва	
ии ынан ымыльо тыривысӄивӈынэт	
инъэ ӈэвысӄэтӄэй ӄэмиплыткук эквэтгъи въэӈгыпы ӈаяӄэн майӈыпэлгэты	
пыкирык ӈэнку варат ивнин энмэн ытри нытэнмавыркынат рачвыӈынвэты	
ярак ытлён пыкиргъи ымы еп ититкэ чайкок ынин рыпъё	
чаёплыткок наӄам ытлён ванэван ныгтычаён ынан йыръэннинэт ӈирэӄ вэлыт ынкъам пылнинэт	
пылыткукым ытлён кытгынтакватгъэ амноӈэты	
эмнуӈкы чавчыват ивнинэт энмэн нытэнмавыркынат рачвыӈынвэты	
волӄытвэӈӈокым пыкиргъи ярак ынкъам ытлыгын эвыӈӈонэн ымыльо аӈӄальыт ынкъам чавчыват тивынэт ытръэч ыннэн ыʼлёӈэт тыяан	
гым ынӈатал нинъигым ӄырым микынэ нэнайъон	
майӈыпэлгэпы рачвыӈысӄэвыльыт гэлелинэт въэӈэты ӄонъачгынкэн ыʼлёӈэт	
амноӈгыпы амалваӈ гэлелинэт чымче вальыт пэтле гэетлинэт ыяа вальыт оʼтчой гэлелинэт	
аʼмын еттык тумгытури	
ӄырэсӄивыркынитык морыкы	
нивӄин ытлыгын инъыӈэвин	
гэпкитлин рачвыӈынвэты майӈыпэлгэпы ныгтиӈӄин аʼачек нэмыӄэй ынӈатал нинъыӄин	
ӈэвысӄэтӄэй нычимгъуӄин	
чамъам ынан рэнайъогъа ытлён эмпаӈ гымык вальын	
инъэ моогъат рачвыӈык гэкэӈыльыт	
ыʼттъыёл гэпкитлин въэӈкэн аʼачек ынкъам ынан ӈэву пиринин ныгтиӈӄин ӈэвысӄэтӄэй мэйӈыпилгыкин	
ынӄорыым вай могъат рачвыӈкы оʼравэтльат	
наӄам гарачвыӈленат въэӈгыпы ӄончатагнэты	
ынӈатал нымкыӄин оʼравэтльат	
ӈэвысӄэтӄэйык рээн ымыым аʼачек мэйӈыпилгыкин	
ӈэвысӄэтӄэй ынкъам аʼачек чит вай кынмал нылеӄинэт	
ӄынвэр вай люур аʼачека ытлён галяӈӈонэн ӄынвэрым галянэн	
инъыӈэв гагчавыӈӈогъэ ынӈаталым йыӄытчоӈӈогъэ рыпэт кыттэлти ынин выёпчаӈӈогъат — эʼтки ныйӄытчоӄэн	
аʼачек ынан йъонэн	
ӄлявылӄай таалгылятгъэ ынкъам йыӄытчоӈӈогъэ рыпэтым рыгрыг эвиръыкин танлымынӄо эчгэтыӈӈогъэ	
лыгэн ыʼттъыёча гэпкитлин ынин эвиръыт арыгка гэнъэтлинэт амйыӄытчок	
ытлыгын ӈэвысӄэтин ынӈатал гакоргавлен аʼачекэты	
ӈээкык гымнин гынан ӄылгыгын— коргэты иквъи ытлён	
ӈэвысӄэтӄэй пыкирык лыгэн эвыт аʼачекэты эймэквъи ынкъам иквъи гым ӈоткатагнэпы гынинэйгым ынкъам рачвыӈык тыпаак мачынан ӄлявылтэ нинъэв нытваркынат	
рачвыӈыльыт ырык рээн вытку инъэ пыкиргъэт ынӈатал гэпэӈъивэтлинэт гэгытъэвлинэт ынкъам гарайылӄыӈӈоленат	
ӄыетгытык ӈанӄо ёрочыкогты ӄыӄамэтватык ӄыпаӈъэвӈытотык ынӄорыым ярагты ӄэквэтгытык ымыльо чеэкэй пэлгэты	
йъилгын галяк ымыльо рагтыгъат	
мури ӈутку мытрапэляты тури ынпэвыркынитык мытрэвинрэтыркын турык— иквъи аʼачек	
гытым миӈкыри чимгъуркын ӈээккэйгыт	
нэмыӄэй ынӈин ытръэч мачынан ӈанӄо нырэннинэт ынин яральыт	
ӄэйвэ тэкэм ынӈин	
пэлятгъэ аʼачек въэӈкы ыргин нымкыӄин нэнэнэт оʼратыӈӈогъат	
тагнымытваӈӈогъат чеэкэй	
ытръэч	
энмэн тэленъеп ӈэйӄэйык ӈавъанпэнрывылгык ӄача ганымытваленат ӈыроӄ йичьэмрэтти	
ымыльо гэӈэвлинэт	
ӄутын энмэн пынчойгыӈав ӄутыниным — тульыӈэв ӈыроӄавэным выльиӈкруӈэв	
аны ымъылёӈэт ӄырым нырэӄынэт ытръэч нытымӈэтваӄэнат ынкъам ӄонпы ныелырачвыӈӄэнат ыргичгу	
ӄынвэр анӈэнайпыгъат ӄлявылтэ ыргынан ытри нэнъирэтынэт элерэты	
ынкы напэлянат	
колё нытэргатӄэнат илирык ӈэвысӄэтти	
люур ининигъи ыʼтвыльын	
аны ӄолельаръоӈӈогъат ӈэвысӄэтти иӈӄун ынийӈэнэт ытри ытвыткульырык	
ӄлявылырык намӈылёнат микынти тури	
вынэ ӈот пынчойгыӈав тульыӈэв ынкъам выльиӈкруӈэв	
чимгъугъэт ӄлявылтэ	
пынчойгыӈав ынкъам тульыӈэв ӄырым мынийӈэнэт эʼтки ырыкайпы ытръэч пынчойгатгыргын ынкъам тольатгыргын варатчыко нытомгатӄэн	
выльиӈкруӈэвымым мынийӈэн люрэӄ таӈыӈ рэнъэлгъэ	
ынӈин итгъэт	
нэмнуӈэтӄинэт наӄам выльиӈкруӈэв имырэӄык нылвавӄэн ымы чайпатык ымы рывэнӈык гынник	
чимгъугъэт ӄлявыльырык ринтык ытлён аӈӄагты	
нэнинтыгъэн	
аргаатыӈӈок выльиӈкруӈэв колё ӄолельатыӈӈогъэ	
эммэйӈыӄулитэ выльиӈкруӈэв пээтгъи ынкъам рыркано нъэлгъи выльиӈытым — ваӈӄыто	
ытръэч	
энмэн ганымытваленат ӈирэӄ нытульыӄинэт оʼравэтльат	
нытвыӄэнат ӄутти энмэн ӄаарамкыт	
ымыльорык лыги колё нытульыӄинэт аʼральа	
итыкым эмувитэ ыргичгу нывалёмӄэнат наӄам еп льулӄылти эльувылгыкэ	
ӄол итгъэт амӈонгыпы лейвыткук льувылгыгъэт	
каакомэй	
ӄынвэрым вай тыльугыт аʼмын колё гыы тульык ныркуригыт	
аа	
китаӄун мынтульычит эплеэн мэӈин армаӈ ратвагъа	
аʼтав мынтульычит	
опопы вайынӄэн гыръольын гатле ӄыйъогын ынкъам эвнэнриӈэвкэ лиглигыт ӄытульэтгынэт— ӄутынэ ивнин	
элвэтиӈэтэ чамэттаӈӈонэн ӄутынэ гатле	
рэймэвнин пирининэт ӄлявыля лиглигыт	
люӈынриӈэвэ гэмо лыгнин галгата	
ӄытгъи панэнагты ӄлявыл лиглигыт нинэнрыӄинэт	
каако нымлегыт ынӈатал	
ӄэйвэӄун	
гыытым рэръэгъэ	
гым	
китаӄун гынинэт плекыт ӄыгитэгынэт	
гитэнинэт ӄутынэ чиниткинэт плекыт ынкъам чеӈыттэтгъи ӄытлыги култэт уйӈэ	
каакомэй	
гынан йъотыляма гатле гым гынык яачы тыркылегыт ынкъам яатвата гынинэт култэт валята тыгтынэт	
аны колё нымлыӄэнат ынӄэнат оʼравэтльат	
ытръэч	
энмэн ганымытвален ытлывэ гэӈэвмиргыӄэе	
ытлывэн ымыльэты увик гакытрэлма ӄэймитэ вальын	
ынкъам ынан ӄонпы нэкайпыӄэн нэнаяаӄэн паръотайӈын	
ытлён ӄонпы пэръутэльын ынкы ярачыко ымы этлы антокыльэн лыгэн рэлку нытваӄэн	
ӈэвмиргыӄэйым ынан нинэнтэрмэчьыӈэвӄин ӈэвгичийву нинэнтыӄин	
ӄутти гатваленат ӈыроргарэ йичьэмрэтти	
ытри ӄонпы ныръэвыльэтӄинэт	
ынкыри ӈэвгичийвут нинэтыӄин ӈэвмиргыӄэй ытлывъёта ынанынпычьэты ӄыӄэвигичиги	
ӈэвмиргыӄэй нылӄытӄин	
лыгэн ытлён пыкитльэн еп тытлепы нупынъылиӄин ӈан нынынтоӈатӄэн	
нырагтыӄэн нинивӄин ытлывэ уйӈэ аны нупынъылийгым	
аа	
ыʼръунтэтыркын	
мэвын ыʼнупынъылийгыт	
кита чымчальэты ӄыӄэвигичиги	
ынпыӈэвӄэй нылӄытӄин	
эчги ытлён наӈэнтоӄэным нупынъылиӄин нынынтоӈӈатӄэн	
ынӄо нырагтыӄэн	
аны уйӈэ	
эʼтки нупынъылийгым	
ээ	
гынан ивкэ рытыркынэт ыʼръунтэтыльэтыркын	
кита ынанытлянъёгты ӄыӄэвигичиги	
ӈэвмиргыӄэй нынтоӄэн нылӄытӄин	
ынанӈэнчьаым ӈэвъэн нинивӄин ынӄэн ынпыӈэвӄэй ӄэвигичильын ӄылпынрыгыткы	
налпынрыгъан ынкъам рагтыгъэ	
ныӄамэтваӄэнат	
эргатръок ытлывъёта ивнин кита ынанынпычьэты ӄыӈэвйигичиги	
аʼмыным ӈан нылӄытӄин ынпыӈэв	
эчги наӈэнтоӄэн нымӈылёӄэн	
ӈоон ӈоон ӄэйӈун ӄэвигичигъи ынпыӈэвӄэй нэмэ морыкагты тылеркын	
вынэ ванэван энмэн тыӈээвйигичигъэк	
ынкъам рэӄыльу ытлывэ раӈавтыӈанӈыркын	
аа рэӄыльу	
ӄаймаромчынтольо	
ымыльо ынӄэн нинэӈээвйиӄинэт эʼӄэйичьэмрэтти ӈэвмиргыӄэе	
ынанытлянъёгты нэмэ тыӈивынин ынанытлянъёгты ӄыӈээвйигичиги	
вынэ ӄавэгеченвыӄагтэ тырэнъэӄэрэвӈынэт	
эʼнӄэтыльын энотконанрэрӄэн	
ӈэвмиргыӄэй ныркылявӄэн нылӄытӄин	
ынпыӈэвӄэй ӈоон рэӄыльын ӄылпынрыгын	
ӄэвиигичильын ӄылпынрыгын	
вынэ вай ванэван мыӄэвиигичигъэк энмэн вай тыӈээвйигичигъэк	
ӈэвысӄэтӄэй нылгынин	
ынӈаталым таӈкэра нанавэръэпатын	
ойымпъатакэчга нантаӄавынат	
ӈанрагтатгъан	
рэсӄиквъэт ытри ӄлеграгты	
ёрочыкон рыпэт черитлитэ ынкъам пуйъэтэ гэӄитвилин	
лыгэным ымыльэты ярачыкон ныпуйъилгиӄэтӄин	
уйӈэ нотайкоч эгылгывытрэткэ	
ӄаӈокэтльан ӈэвысӄэт лёӈвакъота ытръэч ӈырэпэтгъи	
ынӈин ӈырапэты нытваӄэн	
вэлер гэгитэтэ ыʼвэӄучитэ ытлён	
паръотайӈын ытлывъен черитэ левытым ӄэймэтэ ныйитыткуӄин	
аны ӈан ынкы ӈэвысӄэт гатвален ӄынвэр вай тъэраткоӈӈогъэ ӈрапычга	
ынпыӈэвӄэй ымы гэйылӄэтлин	
лыгэн ытри йылӄэтгъэтым ӄлявыля паръотайӈын гылгык ыпэ рычимиръэвнин	
рычимиръэвыплыткук оӄӄамайӈын тиӈунин ынкэчыку рэгъи	
аны гэлевтытэнъэлин лыгэным гэтъэнэткулин	
ыныкит ӈан увик нинэплыткуӄин нъэптыткуӈин оӄӄамайӈычыко	
ынӈатал ёрочыкон таӈйыӄӄайым ынан рытчынин	
вынэӄун йыӄӄайъым	
ынӄоры ӄлявыл нынтоӄэн нинэннэӄин мимыл оӄӄамайӈычыкойпы	
ярак раӈӈок ынан нинэӄэплюӄин еӄаеквэ ыльыл	
аны ынӄо нэнагтольатӄэн	
аны йытонэн ытри вылгыналгын ытри ӄапарпычгыргыльыт вылгыкэркэтлыӈын вылгэръын ынкъам лымӈэ нылгинымкыӄинэт лыгэтаӈэты ӄаӈопэральыт вылгыналгыт эвырым ӄутти гаймычьыт	
ынӄоры кынмаросӄатыльатгъэ ынкы	
ынан кынмаросӄыткынэты ратчьавнэнат ӈэвъэнлыӄыл ынкъам ынпыӈэвӄэй	
рылгыквылгын кылылялгын лыгэн ынкы ынан йымэльаннэн	
пылыткукым яӈат йыръэтъюнинэт ӄоратакэчга ынкъам ръэвытъуле ынӄоры кэттывагъэ кынмаросӄыткынык атчьатгъэ	
ӈэвъэнлыӄыл ныйылӄэтӄин	
ӄлявылым гапаӄатлытколен кынмаросӄыткынык мынгыгэӈгыпы нинэвинвыгитэӄин ӈэвъэнлыӄыл йылӄыльын	
ынӄоры кэттывагъэ кынмаросӄыткынык атчьатгъэ	
ӈэвъэнлыӄыл ныйылӄэтӄин	
ӄлявылым гапаӄатлытколен кынмаросӄыткынык мынгыгэӈгыпы нинэвинвыгитэӄин ӈэвъэнлыӄыл йылӄыльын	
ӈэвъэнлыӄыл камаграгъэ лылепгъи	
аны ынан нинэгитэйвыӄин ёрочыкон ынкъам ыʼвэӄучилӄыл	
ынӈаталым таӈӄлявылё гэнъэтлин ыʼвэӄуч	
аны гэллептитлин	
лылептилыплыткук ӈэвысӄэтэ пынэтгыргыт рырыткунинэт кэттывагъэ кылылет йыпъёнэнат рылгыквыт ымы йымнэнат	
ынӄоры йъонэн ыʼвэӄучилӄыл аʼтчьатгъэ оммачайпынэн	
ммм мачрайыӈкы мачрайыӈкы	
вэнлыги нэноммачайпыӄэн	
ынӄорыым ӄынвэр ынӈот гъайӈавыткоӈӈолен ытлывэ эпэӄэй	
эпэӄэй	
кыеквъи ынпыӈэвӄэй	
аны ытлён гэллепыткулин нивӄин вайвай ынръам миӈкы мытрэмык	
микырык вынэ вай мури мытытваркын	
нэнаӈычвынъайӈаӄэн ытлён ӄлявыля ӄытэӄэмэӈысӄивым энмэч мынӄамэтвамык	
ӄун микырыкым мытытваркын	
микырык мытрэмык	
аны нэнамӈылёйвыӄэн ынпыӈэвӄэе ытлывэ	
ӄынвэр ытлывъёта вылгытконаӈӈытонэн	
микыргиным	
анаʼм эӄылпэ ӄытэӄэмэӈги	
ӄун микырыкым мытытваркын	
вылгытконанрэрыкым ӈан ӄлявыл айыӈкогъэ	
ӈэвмиргыӄэе ӄол яӈан рывэнтэннин ынкы ынръам нытваӄэн ръэвытъул	
нэмэ пынлёсӄэквъэ — аны микырыкым мытытваркын	
нэмэ нычвынъайӈайвыёӄэн вытку тэӄэмэӈгъи	
ӄамэтвагъат	
ӄэмиплыткук ынпыӈэвӄэй равэръэпатъёвнэн ынӄоры аʼлярантойго рыннин	
матальэты ытри эвиръынльэтэтгъэт нэлгынльэтэтгъэт	
аʼмыным ӈавъёлтэ ынӄэн ӈээвйик лывавъёттэ аны ныръыттъыёчаткольанӈыӄэнат ӈавъёл нивъюуӄин аны ипэ гымнин ытлён ыʼвэӄуч	
ӈэвъэнэым нинивӄин ыʼвэӄуч мынрагтымык мынрагтымыкым	
ынӄэн ӈэвысӄэт ӄлявыля матанэн	
лыгэтаӈычьыӈӈогъат ытри ынкатагнэпы	
ытръэч	
с	 колё ныгтыӈъоӄэнат ӄол нитӄинэт ымы ванэван ныӄамэтванат	
эмгытъэтэ ӈээккэӄэй ныӄэвиичиӄин энаральэты ытръэчым ванэван ынылпынрыгъан ынкъам нырагтыӄэн эмувикэ	
ганымытваленат ӈээккэӄэй аӈӄакваӈав гэӈэвмиргэ оммо	
колё ныгтыӈъоӄэнат ӄол нитӄинэт ымы ванэван ныӄамэтванат	
эмгытъэтэ ӈээккэӄэй ныӄэвиичиӄин энаральэты ытръэчым ванэван ынылпынрыгъан ынкъам нырагтыӄэн эмувикэ	
ӄол рыннин ӈэвмиргыӄэе ивнин кита ӈавытлывъёӄай мыгитэсӄивын ывэран юрэӄ пывэнӈэгъи ынкъам ӈан вэлер мынъыпывапат	
ӈээккэӄэе вэтгыры рыннин	
аръапавыплыткок аӈӄакваӈав лейвыткусӄиквъи аӈӄачормэты юрэӄ энмэн рамыргольогъа	
нылеӄин аӈӄакваӈав аӈӄачормыеквэ ынкъам мэрынрэӄэй нытипъэйӈэӄин	
нэнатвыӄэн тэпъайӈама тавэмэнӈынымытвак ымыльорык тэнӈу эӄу нэлгыркынэт	
нараттаӄэн ынкъам нымыргогэчеӄэн ӄынвэр кытмыргогэчегъэ	
тылевулӄытвитэ итгъи	
эʼчги пэлӄынтыттылеркын люур льунин ынык ыʼттъыёча йынйынӄай	
гаӄэвъянӈолен	
амромавӈа ӄытгъи орайынйынӄаеты	
эймэвык льунин лыгэрайӈын ярачыкоым нынлетӄин пэнъёлгын ынкы ӄача нывакъотваӄэн увильын майӈыӈавэтын	
ӈээккэӄэе ивнин ивкэ гынык пэнъёлгык ӄача момавыркын	
коргаквъэ майӈыӈавэтын ынкъам ранӄамэтвавӈынэн ӄытлыги ытлён нъоравэтльатъолёӄэн	
аӈӄакваӈавым чичеквъи вачаӄ ытлён лёӈайылгава итгъи ынкъам иквъи миӈкыри рай ранымытвагъа амынан ӈэвмиргыӄэй оммо микынэ рэвинрэркынин кытынпавыльын	
эӄэӈэвысӄэт оʼравэтльатъолёльын иничгытэтгъи ӈээккэкэе ванэван лыги нылгынин чиниткин увик йэлыым ӈэвмиргыӄэй кэтъоркынэн	
эӄэӈэвысӄэтэ алваӈ рытчынин аӄачемгъогыргын энмэч ытлён мачкачьараквъэ ынкъам ивнин эвыр рэрэльугӈын гынин тэгӈэвмиргыӄэй ӄынумэкэквынэт гымык льаляӈэты амалваӈ вальыт тыӈэчьыт ӄынкыкваквынат тэкичгыт ынкъам ӄынымкэквынэт ынӈин мыкэльу эвыт миӈкэмил тыриквыт ынкы вытку трэтрилгыт	
ынӄэн ымыльо рытомгавъёлӄыл ӈыронъылё	
тэкичгыт ынкъам ӄынымкэквынэт ынӈин мыкэльу эвыт миӈкэмил тыриквыт ынкы вытку трэтрилгыт	
ынӄэн ымыльо рытомгавъёлӄыл ӈыронъылё	
аӈӄакваӈав вэтгыры итгъи	
ӄытгъи амноӈэты ынкъам тыӈачьыгэчеӈӈогъэ	
ӄэйвэ ныгагчавӄэн ытръэч вэнлыги тъэркин румэкэвнинэт	
йарат мэйӈымигчир инэйылгъи аʼӄаӈавысӄатчыӈа— чемгъоӈӈогъэ ейвэлӄэй ынкъам тэргатгъэ	
авынтэрганма люур валёмнэн пипиӄылгъэйӈэн	
лылепыткугъи гролмакы эвын льунинэт нымкыӄинэт пипиӄылгыт	
ынанынпычьа пипиӄылгэ лыгъоравэтльаелымэл пынлёнэн иаʼм нытэргатэгыт	
аӈӄакваӈавтыӈа тывнэнат ымыльо ынин вагыргын	
палёмтэлыплыткок ынанынпычьа пипиӄылгыӄэе ивнин ыннэ атэргатка ынан мытрэвинрэтгыт	
еп тиркытир амэчатка ымыльо тыӈэчьыт нэнумэкэвынэт	
ӄынкалыроквын ръэт мытрэвинрэтгыт ривлык ымыльо гэчеёт— ивнин ынпыпипиӄылгыӄэе	
пыкиргъэт ярак нэтрилынэт тытлынолыӈкы ынкъам ынпыпипиӄылгыӄэе акватыӈӈок ивнин эвыр ралвавыркын имырэӄык ӄыетыркын ынӈанванвэты минкы мытльугыт тэргатыльэгыт мытръатчаркынэгыт	
кытвалынкыӄонайгыт пипиӄылгигыт— ивнин ейвэлӈээккэӄэе	
ӄээкын вак эйминнинэт ӈээккэӄэе ӈыроӄ нымэйынӄинэт пыгпыгыт тэӈылпиттэ йыръэннинэт	
плыткук мигчирэтык вакъогъэ ынкъам люур йылӄэтгъи	
еп эргыръока ӄутгъи ӄэлюк лымӈэ еп нымкыӄинэт тэкичгыт рыкыквавъёлӄылтэ льаляӈэты	
рывэнтэннин ывэран льунинэт аны колё тэкичгыт	
коолёмэй	
лыгэн ивыплыткук пипиӄылгыӄэй эвын ыныкӄач	
ынӈэ эӄылгилюкэ ӈээккэӄэй мытрэвинрэтгыт	
торымгогъат мигчирэтык эӄылпэ нэчвиткунэт тэкичгыт ынкъам наймэнат энаймэёлгык	
вэлынкыӄунэтури— ивнинэт аӈӄакваӈавына ынин винрэттумгыт ынӄорыым рыюнэвнин пэнъёлгын	
рыюнэвыплыткук ывэӈӈонэн эʼӄэӈэвысӄэт	
тэкэм ывиплыткук пыкиргъи эʼэʼӄэӈэвысӄэт эвын гагтагновлен тэкичгэ	
гакачьаравычгатлен ӈээккэӄэе ымыльо ынин рэнатвавъёт гэнкуврэтэвлинэт ымыым гывиплыткулин	
ӄэмиплыткук эʼӄэӈэвысӄэт атчьатгъэ ымы рэӄын люӈивэӈээккэӄэй	
ейвэлӈэвин нъэлгъи ытръэсӄэв кивкив такаеӈгыргын	
ытлён ымныкэрэт чимгъугъи мэгчератынвы	
ӄытгъи ывэрагты ынкы льунинэт эвын колё турмытӄыт	
тэргатгъэ аӈӄакваӈав эмӄылгилютэ	
чамъам рэплыткугнинэт ымыльо ымныкэрэт кэйик ынкъам ӈан ӄырым ныльунин ӄонпы ӈэвмиргыӄэй оммо эʼмитлён рай вэчьым тэвиминӈыпэлӄэтгъи	
еп мэрэт апъака пипиӄылгыӄэй ыныкы етгъи	
эмӄылгилютэ	
чамъам рэплыткугнинэт ымыльо ымныкэрэт кэйик ынкъам ӈан ӄырым ныльунин ӄонпы ӈэвмиргыӄэй оммо эʼмитлён рай вэчьым тэвиминӈыпэлӄэтгъи	
еп мэрэт апъака пипиӄылгыӄэй ыныкы етгъи	
ынӈэ эӄылгилюкэ моргынан мытрэвинрэтгыт	
лыгэн морыкагты ӄъатчаркын	
накаетыёгъан	
аӈӄакваӈавына рэннинэт мытлыӈэн майӈыпыгпыгыт ынкъам энатыёӈӈонэнат	
гэргыръоӈӈолен вачаӄым епэчгин ыннэн кокайӈын энититкыльин	
эʼйӈэвнинэт пипиӄылгыӄэе лымӈэ ӄутти пипиӄылгыт вэнратынвы ӄэглыным эӄылпэ нэплыткугъэн	
кыеквъи эʼӄэӈэвысӄэт лылепыткугъи гыролмакы эвын ӈээккэӄэе ымыльо рывъёлявъет гэплыткулинэт	
иничгитэтгъи эʼӄэӈэвысӄэт ӄырэрыӈӈонэн ӈээккэӄэй лывавнэн льук	
эймэквъи каенвэты ынкы ынан льунин мытӄытӄыльайыткынык йылӄыльын ӈээккэӄэй	
наӄам ынръам ейвэчу лыгнин ӈээккэӄэй ынкъам рыгъевнин	
ынӄоры тыннийгут рыннин ӈээккэӄэй эмэйӈыкыльин рэпалгытаёчгыӄай	
ейвэлӄэе качьарэты тэйкынин тэючгыӄэй ынкъам ивнин энмэн вэтыӄун нытрилнин ӈавмэргыӄаеты оммона ӄэлюк рыкуврэтэвнинэт ынин ымыльо тывъёттэ	
эʼӄэӈэвысӄэтэ эйминнин рэпалгытаёчгыӄай энатыёнэн имыръэтэкичгэ мэмылытъоля рыркатъоля ръэвытъуле унъэлытъуле ынкъам ивнин рарагтыгъа ӄыргыгынэт ывэрат ынкъам гамгаывэрак ӄыёгынат амалваӈ вальыт тэкичгыт рэпалгытаёчгыӄайкэн	
эйминнин ӈээккэӄэе рэпалгытаёчгыӄай ынкъам эквэтгъи	
эʼӄэӈэвысӄэтэ рыльэтэннин ръэтэты ынкъам рымӈылявнэн миӈкыри пэтле таӈыпкэры ярак	
рыкалыровнэнат ывэрат	
ӈээккэӄэй рыпэт вакъогъэ эминичгытэтэ	
эвын ымыльо мынгыткэн ывэрат гэтэӈйыръэтлинэт амалваӈ вальа аӈӄатакэчга	
ынкатагнэпы аӈӄакваӈав ынкъам ӈэвмиргыӄэй паагъат гытъэтык	
таӈычьынымытваӈӈогъат	
ытръэч	
тэленъеп чегтук ӄача ганымытваленат ейвэл ролтыгыргын ытри ытчай пэглят	
атав аʼткэвма ганымытваленат ытри	
рыпэт чиниткин лыгэран лёӈытвата ганымытвата ӄэвъярачыкоӄайык тымӈэнӈэн эӄылпэ тайкыёк выквытъоля чама нутэсӄытъуле	
ӄол нитӄинэт амкынъылё аплыӄамэтвака гатвата миӈкыриӄун ролтыгыргын еп ныппыльэв нытваӄэн ынкъам ынныӈыттык нылвавӄэн чама ытчай пэтле гэпэлӄэтлин ытлён нэмыӄэй ванэван ныӄитпыльэтын ынныӈыттык	
ӄол итгъи тэлпыгъэт тэйӈэтти ытръэч амынан мытӄымыт пэлятгъэ ыннанъылёӈэты	
кытчемгъогъэ ытлывэ	
колё миӈкыри мытратвагъа	
чимгъунин ӄытынвын энаральэты лыгъоравэтльатомгэты чечаӈэты мытӄынво ынкъам ивнин пэглят ӄэлюӄ иаʼм мынъувимык аӄамэтвака мылӄытык ӄоле энаральэты ынкъам мыванлянат вэлер киткинуӄэй мытӄэты	
ытчая ръотавыӈӈонэн ролтыгыргын ӄытыльын ӈэнри миӈкыри рэпкиргъэ ырык	
мури уйӈэ агаканъёка наӄам ырыкы ӄытын чекыяаӈ	
юрэӄ вынэ ынӈин мынытва	
ролтыгыргын вэнлыги тэнмавыӈӈогъэ ынкъам эквэтгъи	
нылеӄин ытлён аӈӄачормыеквэ	
люур валёмнэн гырголяйпы энмэпы гырэп	
палёмтэлгъэ ынкъам чеӈыттэтгъи ӄытлыги гырэп ванэван алваӈ нытвагъан ӄытлыги ытлён ныяаӄэн гырэпык	
лылепгъи гырголягты ролтыгыргын ынкъам ынкы льунинэт ӈирэӄ оʼравэтльаӄагтэ	
ытри эӄылпэ паагъат типъэйӈэк йэʼлыги нъайӈавынӈогъан ытлён ырыкы энарагченво	
ейвэл эʼнӄэтгъи ытлён миӈкыриӄун ныгагчавӄэн чечаӈэты наӄам пэтле волӄытвэӈӈогъэ	
ытръэчым оʼравэтльата вэнлыги нъэйӈэвӄин ытлён	
ӄынвэр ролтыгыргына пынлёнэнат рэӄу инъэйӈэвъюркынитык	
вытку ӄутынэ ивнин мури нэнӈивмык гыныкагты ынпыначга пинэлӄутынэ	
ытлён нынымытваӄэн ӈутку чымче ынан эʼйӈэвыйгут нэнтымык гыт	
ейвэл валёмгъэ	
ӄытлыги ынӄэнат оʼравэтльат въэгыргыт	
ыргынан илкэмъетыйгут нэнтыгъэн ролтыгыргын	
вытку илкымъетыплыткук ынан люур чичевнин ытлён гырголятгъэ ынӄо вэтчагъэ рэӄык эʼвэты вальэты	
ӈутку въэгыргыт иквъэт кита ӄытлепыткугъи	
ролтыгыргын валёмгъэ лылепыткугъи ынкъам льунин выкватайкыё яраӈы	
аймавма ынан люур валёмнэн ярачыкойпы алваӈ вальын ӄулиӄул ӄырэсӄикви ӄырэсӄикви ролтыгыргын гымнан гыт тэленъеп тъатчаркынэгыт	
ейвэл рэсӄиквъи чоттагнэты ынкы вытку льунин ынпыначгыӄай	
ӄытэйкыгын гымыкы нытурӄин яраӈы ынӈатал ынӄо гынин вагыргын нытэӈъэв трэнтыӈын	
гынан раматаӈын гытиӈӈэвысӄэт чечаӈкэн	
чит ролтыгыргын эʼнӄэтгъи ытръэчым рай ярак аʼтчаркын ынпэвыльыӄэй ытчай пэглят	
юрэӄ ынык тэлпыгъи мытӄымыт ынкъам ытлён раӄамэтваӈыркын — чимгъугъи ролтыгыргын ынкъам вэтгыры вагъэ	
пэтле ытлён моогъэ мигчирэтык тараӈык	
лыги пэтле ынан тэйкынин яраӈы	
ынӈатал тэӈу лыгнин яраӈы ынпыначга ынкъам эʼйӈэвнин ейвэл вулӄытвик ӄамэтванво	
ӄамэтвама ынпыначга ивнин энмэн рай чечаӈык нынымытваӄэй чавчыв пымо	
ынин варкын ӈинчьэн ӈээкык ынӈатал гытиӈӈэв — нынны ынин кымъыӈэ	
ытлён ратвагъа ӄитпыӈэвъэну чама таӈытльано	
рывалёматыплыткок ынпыначгын ейвэл чит тэнмавыӈӈогъэ ытръэчым пиӈэлӄутынэ аʼрэнэн ынкъам ытлён ивнин плекыт	
ролтыгыргына йымнэнат турэвиръыт	
авэръэпыплыткок колё таӈпэраӈӈогъэ	
коргаквъэ ынпыначгын ынкъам ыʼттъык пууръу рыйипаннэнат ӈирэӄ иʼгыт	
акватыӈӈок пиӈэлӄутынэ ивнин ейвэл чечаӈык пыкирыльигыт нараягнагыт гымык ӈэранчакэтта	
ытри ривыркыт гыныкы энмэн ӄыматагынат ытри	
ытръэчым гынан ынӈэ ытри лыги элгыкэ лыгэн вэтгыры ӄылеркын лыгэрагты пымона	
ӈэнку ръатчаркын гынин ӈэвъэнылӄыл	
иӈӄун авнаалёмка тырэйылгыт гыныкы гымнин гырэп	
гырэпык рээн гыт пэтле рэпкиргъэ чечаӈыльэты	
ынӄэн гырэп равалёмнэн кымъыӈэнэ ынкъам нараягнагыт гыт	
эге ӄоро гынин гырэп— иквъи ролтыгыргын ынкъам типъэйӈгъи	
люур нэмэ пэнинэк нъэлгъи нэмэ пэнин аӈӄачормыен чама энмыеквэн	
энмык рымагты чечаӈыльэнат лыгэрат ынкъам этъо яанэн ынпыначгэн гырэп	
гырэп ынин навалёмгъан ӈэранчакэтта ынкъам чавчывэна ӈээккэтэ кымъыӈэнэ	
ыттъыёл ягнагъат ӈирэӄ чакэттыт нэнвилгъэн магляльын ынкъам нъайӈавыӈӈон ролтыгыргын ырык ярагты ытръэчым ытлён эʼнӄэтгъи амын эквэтгъи рымагтэты	
люур льунин ынанъяачы вальын лыгэран	
ынкы нылӄотытваӄэн элгыкэрыльын ӈэвысӄэтӄэй	
пыкэрыӈӈома ейвэл люур ӈытогъэ ярайпы ӈэвысӄэтин ытлыгын	
винрэннин ролтыгыргын илгытвы иʼныт ынӄо эʼйӈэвнин ралкочыкогты	
рэӄыльигыт пыкиргъи	
гымнан траматаӈыркын гынин ӈинчьэн ӈээкык	
эʼтки нымкыӄинэт гэетлинэт ӈэвынрильу гымык ӈааккагты ытръэчым ымыльо уйӈэ вагъат	
иаʼмым	
ынӄэнӄун ымыльо нинэнчимгъувӄинэт	
миӈкыри	
нивӄин ытлён ынӄэнына ытлён вытку ӈэвъэну рэнъэлгъэ эвыт микынэ рэнпэлӄувӈынин тайкавма	
эплеэным гымнан мытантэнмыӈгъан— иквъи ролтыгыргын	
оʼтчой гэтэйкэвлинэт ытри кымъыӈэ ынкъам ролтыгыргын	
ӄынвэр ролтытвэӈӈогъэ ӈэвысӄэт ынкъам ӄынвэр паагъэ	
чикинъэ еп аӄэргыръоӈӈока ролтыгыргын ынкъам кымъыӈэ тэнмавыӈӈогъат чагтогты	
ытлыгэ йылнинэт ырыкы тылянвэты ынантаӈычьыт тэйӈэтти ӄоратакэчгыт	
пэтле пыкиргъэт ытри ярагты	
ытчая пэтлятына йъонэнат пыкирыльыт ынин ытлеӈи ынкъам ӈэвъэн	
ынкатагнэпы ытри ӄонпы тагнымытваӈӈогъат ванэван ӈыроргатрэ энмэч нымкыргэри ганананама ролтыгыргынэн ынкъам кымъыӈэн	
ытръэч	
ганымытваленат ӈирэӄ аʼачекыт — эрмэчьыт	
ынӈатал ныгтытомгыльатӄэнат ытри	
ытри вай ынӈин гатомгыльатыӈӈоленат	
ӄол итгъи эрмэчьын нотагты ӄытгъи	
ынан льунинэт оʼравэтльат пойгыльатыльыт	
эʼӄэльэ нинэнрыӄин ӄонпы ыннэн оʼравэтльан	
ытлён ынӈатал галвавыӈӈолен ӄымэкым ныпэӄэттатӄэн	
эвырым нъыпэӄэтатын айылгыкэ оʼравэтльан лыгэн эвыт нъынмынэн эʼӄэльэ	
эрмэчьынэ пиринин чиниткин пойгын ынкъам кытгынтатгъэ ырыкаӈӄачагты	
ӄытвэчагэ гымык яаленӄӄач ынкъам яалейпы эймэвыльыт ӄынмыткоркынат	
ыргинэт пойгыт ӄынур лыгэн ярано нъэлгъэт аӄаймавкы ырыкы эймэвыльыт лыгэн эвыр нынмыӄэнат	
эрмэчьэ нэнатынпыӄэнат эʼӄэльыт ынкъам ынык гыргоча нинэнитлитӄинэт ыяагты	
ытри эрмэлтэтгъэт	
эрмэчьын пынлёгъэ микигыт	
иаʼм амгынан ныпойгыльатэгыт	
эʼми гынин тумгыт	
гым тиркытэгнигым	
уйӈэ гым этумгыкыльигым амгымнан вальэгым ымыым ытлыгын ынкъам ытля уйӈэ	
гым тумгу ӄинэлгыги мынтумгыльэтыркын ӄынурым ытленъюмури	
мынрагты	
ӄырым вынэ мыпэлягыт	
эрмэчьэ мынга пиринин тиркытэгын ынкъам ярагты эквэтгъи	
тылянвык вай люур нэмэ напэнрынат эʼӄэльэ	
рытрилнин тумгытум эрмэчьэ нотасӄыткынэты ынкъам камлелы ляйвыӈӈогъэ ынык ӄача	
эʼӄэльэ ынӈатал нырэпириӈӄин тиркытэгын наӄам нылвавӄэн ӄоныры эрмэчьэ эймэвыльыт нэнанмыткоӄэнат	
ынык ӄача	
эʼӄэльэ ынӈатал нырэпириӈӄин тиркытэгын наӄам нылвавӄэн ӄоныры эрмэчьэ эймэвыльыт нэнанмыткоӄэнат	
маравыплыткок эрмэчьын ынӈатал гэпэнъивэтлин рыпэт нылылякавральатӄэн	
ынан нэмэ пиринин тумгытум мэткиит рилгиннин	
ярак ытлён пыкиргъи апаӄатля тумгытум люгнинтэ рыннин нутэк алымы тиркытэгын уйӈэ авъегыргыка гэнъэтлин	
ӄынвэр тиркытэгын тылямалявыӈӈогъэ	
ивкэ ынӈатал ӈаргыногты мынторкын ытръэч ӄутык тылвавыркын	
эрмэчьэ пиринин ытлён ынкъам ӈаргын налгыткынык рывакъовнэн	
тиркытэгын пэтле ӈаргын ыннанъылёк мэлеквъи ярагты чинит рэсӄиквъи	
тумгытум гым тымэлеквъэк ӄыкоргаквэ	
эрмэчьын ынӈатал гакоргавлен малявыльэты томгэты	
ӄол итгъи тиркытэгын нотагты ӄытгъи ынкьам ынкы льунин ӈэвысӄэтӄэй	
ӈэвысӄэтӄэйигыт гымнан гыт мылгыгыт	
варкын гымнин тумгытум ӄыгитэгын юрэӄ ынык ярагты нъылӄытын	
ытлён уйӈэ эӈэвкыльин	
чамъам гым гынан ринэлгыгъэ ытлыгэ ӄырым нинэйылын гыныкы ымы гыныгтомгэты	
миӈкыриым этъопэл тъыпиригыт гымнан	
чамъам тивыркынигыт	
ярак пыкирык тиркытэгын пыннэквъи ванэван нывэтгавын эрмэчьык рээн	
ытлён рэӄи иаʼм пыннытваркын гыт	
игыр гымнан нутэк тыльун ӈэвысӄэтӄэй	
нивӄин энмэн чамъам гымнан трэлгыӈын ытлён ӄырым ытлыгэ гымыкы ныйылнин	
эргатык мыныгтын кынмал эвыр ыʼлгу лыӈыркын	
эвырым эйылкэ нэрэнтыӈын ымыльо мынынмытконат ынкъам ӈэвысӄэтӄэй мынпирин эвытлым мынынгынтэвэтын	
инъэ ытри тэнмавыӈӈогъат	
нэпиринэтт тиӈурти пойгыт ынкъам валят	
эквэтгъэт	
ӄынвэрым нымным ынӈатал нытэӈӄин вытрэтгъи	
оʼравэтльамкийӈын ӈаргын нытваӄэн	
ӄытлыги ынӄэн нытэнмавӄэнат рачвыӈынвэты	
мэӈин ынанъянотыльо ритгъэ ынкъам ыʼттъыёл рэпкиры ынӄэнына ӈэвысӄэтӄэй ӈэву рэпиригнин	
мэӈӄокэнаторэ	
ранӈытатык ӈанӄо	
микынти тури	
гым эрмэчьигым	
ӈанӄо тыетык рырагтанво ӈэвысӄэтӄэй гымыгтомгэты	
гымым энмэн тиркытэгнигым ӈанӄо тыетык пэрэнво ӈэвысӄэтӄэй	
эйылкэ рэнтыӈыткы мытрэнгынтэвэнӈын эвыр рэвэлеркылентык морыкы — ымыльо мытранмытконтык	
валёмтык	
рэвэлеркылентык морыкы — ымыльо мытранмытконтык	
валёмтык	
ӈэвысӄэтӄэе аʼачек лыгэн эвыр льунэӈу элкылнин	
мытранмынтык эвырым ыʼттъыёча рэпкирыӈытык ӈэвысӄэтӄэй тургин	
моогъат рачвыӈкы	
оʼравэтльат ымыльо пэлятгъат яал	
ыʼттъыёл пыкиргъи тиркытэгын ынӄоры — эрмэчьын	
ынӈатал гагтыкоргавлен эрмэчьын эвыр тиркытэгын ыʼттъыёча пыкиргъи	
ӈээкык гымнин тургин	
игыр мурык ӄыткиквытык	
эрмэчьэ гымнин ынпычьын ӈээкык эʼптэ нылгынин	
эргатык ӈэлвыл ӈанко мынагтатын ынкъам мынычвин чывипыт мургин чывипыт тургин ынкъам ӄырагтытык	
игырым ымыльо гэчевкы мынытваркын мынымлявыркын мыныгрэпыркын ынкъам мынчаёркын	
инъэ ынӈин итгъэт	
эквэтгъэт ярагты тумгыт наӄам ымыльо гаӈавма	
ыргинэт оʼратыӈӈогъат нэнэнэт	
галяӈӈогъат гивиӈитти нымкыӄин нантыеватыӈӈогъан томгыльатгыргыным ванэван миӈкыриӄун ынӄэн аʼӄантыеватын вальын ынӈатал нъомрыӄэн	
ытръэч	
нынымытваӄэнат эмнуӈкы чавчыв пэутэн ынкъам ӈэвъэн ваалӈавыт	
нынымытваӄэнат ытри колё аʼткэвма ытръэч коргыӄавыт ройыръык — ныппылюӄинэт нэнэнэт экык ынкъам ӈээкык	
эккэӄэй ӄэйвэ эмэйӈыкыльин эквыргаым мэчынкы нытвэтчатваӄэн ынкъам ытлыгырык гэтэнынныӈлин тэркынтоно наӄамым ӈээкык еп люнтэнынныӈыльын миӈкыриӄун еп нырулӄин ынкъам ымыӈ нылвавӄэн ынанчинит вакъотвак	
ӄолетъылё пэутэн ныторвыӈӄэн чоттагнык ӈэвъэнэым ёроӈы нинэтэӈтэйкыӄин люур ыргынан навалёмын эʼйӈэвыткульын экык ӄыгитэгыткы мэӈин ининигъи ӈайыӈӄачайпы ытлён морыкы рэмкыльу етыркын	
пэутэнэ ымыӈ левыт лёӈынгырголява ытръэч анӈэнагты иквъи мури айъокыльыморэ миӈкыриӄун ӈочьыморэ	
экыкым ныченрыгчатӄэн ӄэйыӄын вак нэмэ ӄулильэтгъи атэй эӄылпэ ӄынтогъэ ынкъам ӄыгитэгынэт малӄырымэн ыннэн ӄынур муульын	
пэутэн лываквъэ ярачыко вак лылепыткугъи ӈаргыногты тивыркынигыт микынэ мури лёнйъольыморэ	
ынӄэн гынан льуркынэт чиниткинэт рилвыт ынкъам ӄынур льуркынэт микынти етыльыт	
ӄэйвэ ӄэйвэ вэлер ӄытлепыткуги	
лылепыткугъи пэутэн ынкъам пыннэквъи	
кэтэм ярагъет ныгагчавӄэнат оʼравэтльат колё нымкыргэри рыпэт илгэмнуӈ гувъэлетлин	
ынӄэн эʼӄэльыт— иквъи ытлён ынкъам ӄулильэннин ӈэвъэн — чымче эʼӄэльыт эӄылпэ ӄынтэнмаквын орвэръын акватынвэты мытрэгынтэквъэ	
ӈытосӄычатгъэ ваалӈавыт ярачыкойпы льунинэт энмэч эʼӄэльыт нэймэвӄинэт эӄылпэ тэнаӈаӈӈонэн оргоор рывакъовнэн ӈээкык орвыӄайык	
пэутэнэ пиринин пойгын аккагты йылнин ырыт гарынныкома ынкъам рывакъовнэн экык чакэттык ӄача иӈӄун йатыляма нъынрыркынин чакэттыӄай мынга	
пэутэн нылеӄин ыʼттъыёл ӈэвъэн яалеӈӄач	
ръэт гатвален аӈӄак араргыеквэ	
нэльунэт ытри эʼӄэльэ ынкъам наркыляӈӈонат	
эʼквыргаым чавчыват ныйыӄъэв нылеӄинэт эʼӄэльыт пэлятыӈӈогъат	
нъэлгъи	
ыʼвэӄучитэ ивнин ӈэвъэн гым лёӈылвавыӈӈота	
ытръэч томавык йэтылек— иквъи ваалӈавыт	
пырнин гыргочаӈкэр ытръэч эвычаӈкэра нъэлгъи ынкъам вакъогъэ ываӄочорвык	
эквэтгъэт рымагтэты люур уʼрэквъэт эʼӄэльыт ынкъам накамлелтаӈӈонат	
чемгъоӈӈогъэ пэутэн ынӈатал эʼӄэльыт лыгичымче ынкъам ратвагъа этчымарав	
ынан пирисӄыченнин ръысӄываляйӈын ынкъам тымнэн ӈэвъэн гаӈааккама экыкым ивнин мури ӄлявылморэ наранмымык маравма ӈэвысӄэттиым нэрэпириӈынэт эʼӄэльэ ыргынан мури эʼӄу нэрэлгымык мачыргынан ытри нувъинэт ыʼттъыёл мурык	
лявтынгырголяквъэ пэутэн льунинэт эʼӄэльыт вэтчатвальыт гролмакы	
ӄэйыӄын вак валёмнэн ыргин очоч ивыльын эʼткиӈигыт гыт ымыльэты ройыръын тымын	
гитэнин ытлён чавчывата льунин ымыльэты понтасӄын гэйпылин пылвынта ымыӈ левтык ныӄэлпэраӄэн пылвынтыкъале эʼквыргаым люнчеӈӈыттэтыльын ынкъам татлыгнэн ӈэвъэн гаӈааккама тынмынат ейвэчу эмылгэ	
мури нанъынмымык торгынан ытри аʼткэвма нъытванат	
мури гаккама вэлер ӄлявылморэ мачморгынан мытрэтэвиминӈыгъэ	
ӄытлыги тури ӈирэтури	
гымнан люнльутэ гынин экык	
ытлён орвыӄайык варкын	
опопы мынмарав	
ытръэч ӄычимгъуги рэӄэ гыт рэвириӈэтгъэ пойга эвытлым ырытэ	
лыгэн эвыр рэӄирвэ киткитым въик агаргыкэгты	
мэчынкы гым ныпойгыльатэгым ынкъам тытэгъэӈыркын въик ытръэч ӄынур пойгымляльэгым	
ытръэч тивыркынигыт ынӈэ апэляка гымнин экык нэмыӄэй ӄынмыгын ынкъам ӄымайынлягын гымык ӄача	
ынӈин трэнтыӈын гынык рывъёлявыгъет— татлыӈыткогъэ эʼӄэльын ынкъам пэнрынэн пэутэн	
ытри могъат пойгыльатык ныпойгынпэлявлятӄэнат наӄам лёӈпойгымлята ытръэч ныпойгыльатӄэнат	
пэутэн айылгыка ныпойгыльатӄэн ытръэчым эʼӄэльын нымлыӄэн пылвынта ытлён нинэтэӈэйпыӄин	
горатваленат пойгыльатык	
галгомавлен эʼӄэльын ынкъам пойгыльанма ринтынин пылвынтыкъале	
эчги экъэликэ нъэлгъи чавчыв иничгытэтгъи эʼӄэльын лыплявтыльын	
эвиӈан ытлён ынпыӈ вальын гымык— чимгъугъи пэутэн ынкы ӄынур армаӈ нъэлгъи пойгыльатгыргын этъо этчараӈ нъэлгъи	
вэнлыги эʼӄэльын нэрмэлтэтӄин	
ынкы лылепыткугъи орвыӄайгыпы тэркынто льунин эӈъэлетыльын ытлыгын ынкъам пиринин ырыт ынкъам гэтачьыткоӈӈогъэ лыплявтыльэты аʼӄальэты	
эвыр вай эʼӄэльын кавэты оʼраӈэнӄаеты тылигъи ырыткугъи ытлён ынкъам рыпыткэвнин эмгынунлылек	
мутлымул таӈколё пыльыльэтгъи льолӄылеты ытлён лывавыӈӈогъэ ӄэйыӄин пойгыльатык	
ынкы ивнин пэутэн колё мытэтчыпойгымаравмык гынаным гым инэмлытйигъи гымнан нымкыӄин мутлымул тынтымӈэвын ӄырымэвын ӄэйыӄын мыпойгыльатык	
этлы гымнан гыт мымлытйигыт нэмлытйигыт гыт гымыкэккэтэ	
ынӈатал гаргыргын въик ӈэнӄайгыпы	
гым горатвайгым вак рыпэт лыплявтыльэгым нымкыче гапэнрыткойгым торыгнотагты ӄонпы нэналватэгым ымыльо найылгавӄэнат	
мачынан нынтогъан гынин экык ёройпы ынкъам нэнатаӈынмыгъан иӈӄун эвнэтэвиминӈыкэ	
ӈотӄэнат пылвынтавэръыт ынкъам пойгын ӄыйылгынэт ыныкы	
мэчынкы ынан пэрэёлӄылтэ	
ытлён ратвагъа армаӄлявылё	
гымнин экык еп ныппылюӄин ынкъам тотъэты вальын гымнан чинит мынмыгыт ытръэч вэчьым гагчавыркын въик гынин атын авъкэгты вальын мэчынкы рэмэлеквъэ гыт	
ратан нымкыӄин мутлымул тынтымӈэвын ынкъам тъэнӄэркын лыги лынъёк гамгаоʼравэтльарык энмэн гымнан атын тыпиригъэн ныппылёӈэнӄайгыпы ыргынан гым экэвку нэрэтчыгым опопы ӄэнанмыгъэ	
ии гымнан гыт мынмыгыт	
ытръэч гынинэт имыръэнутэт рапэлянӈыт гынык	
гымык эккэтэ ӄырым ныпирининэт	
мургин ынӈин вальын вагыргын этлы эпирикыльинэт ръэнутэт тумгин	
пэутэнэ рыгырголявнэн пойгын ынкъам тынпынэн понтасӄык эʼӄэльын эвыр ынкы ытлён пэӄэттатгъэ	
нэльугъэн эʼӄэльэ пэӄэттыльын ыргин очоч ынкъам ытри гынтэквъэт имымиӈкыри	
пэутэнэ кыленин эʼӄэльин вэтгав гулювлин увик эʼӄэльин туӈитльэк чымче панэнальынвык ӈэвъэнык ынкъам ӈээккэк	
лыгипэтле эмнуӈыльэ лыги нэтчыгъэн эналватгыргын чавчывэн ынкъам тоӈэʼтльагты пыкэрыӈӈогъат аӈӄальыт	
ыргынан нанъяӄэнат пэутэн ынкъам ынин экык тэркынто чама ныкоргавӄэнат энмэн лыгъоравэтльваратык нытваӄэнат чиниткинэт эрмэчьыт	
ынкъам тоӈэʼтльагты пыкэрыӈӈогъат аӈӄальыт	
ыргынан нанъяӄэнат пэутэн ынкъам ынин экык тэркынто чама ныкоргавӄэнат энмэн лыгъоравэтльваратык нытваӄэнат чиниткинэт эрмэчьыт	
ытръэч	
с	 вэлвин нынны — ӄъуркыл риӄукиным — нутэӈэвыт	
ытри нытваӄэнат ыннанрак ытръэч амъянра ёрот	
гатваленат ыннанрак ӄъуркыл ынкъам нутэӈэвыт	
вэлвин нынны — ӄъуркыл риӄукиным — нутэӈэвыт	
ытри нытваӄэнат ыннанрак ытръэч амъянра ёрот	
ӄол итгъи чикинъэ ӄъуркыл эквэтгъи пэчыгэленвэты	
аны колё горатвален тылек	
ӄынвэр льунин гытгын ынкъам гытгыткынатгъэ	
тэйкынин аʼнэлёкаргылгын йытонэн аӄын ынкъам аʼнэлёмгогъэ	
горатвален аʼтчак эʼквырга тэӈуйӈэ нытваӄэн	
амгынонъылёръома люур ыннэн ыннээн гывагъэ	
наӄам колё нымэйыӈӄин нитчыӄин	
ыннээн тэӈоткома люур мэӈин тэргыткольын валёмнэн наӄам ӄырымэн лыгэтэргыӄолеӄол	
йытомгонэн ӄытлыги кальанананачгын	
наӄам аны нытэргыръочгатӄэн	
эӄылпэ вынэ ӄынэнръэлеттурэв	
вэлвэ эӄылпэ рыръэлеттурэвнин	
ӈачгыувэӄӄачайпы йытонэнат лыгинныт кимгиӈыт	
мыраӈувэӄӄачайпы йытонэнат кычавтэ ӄэтат ынкъам нучут	
вэтлы лыгэн имтимич вагъэ	
ӈанӄын нэмэ рынинин ынкъам нэмэ пэнинэк ёнэн ынӄо рагтакватгъэ	
пыкиринэӈу ярак лыгэн ранмэпы винвынъылинин имыт ынӄо вытку ытлён тытлепы рэсӄиквъи	
вэнлыги нутэӈэвытынэ йыӈонэн ынныткэн ынкъам иквъи кыкэ вынэ	
мэӈко таӈынныткэръоркын	
этъым аны ӄэйвэ— иквъи ӄъуркыл	
ӈутинныкитэ рэӄокалгын нылвавӄэн йылӄэтык	
ӄынвэр йымнэн кэркэр ынкъам тэӈэвыргыргыкэ ӈытогъэ	
льунинэт винвыт вэлвин ынкъам эквэтгъи вэнвыеквэ	
еп вусӄымчыку пыкиргъи гытгык аʼнэлёӈӈогъэ	
эчги нэмэ высӄавыӈӈогъэ люур нэмэ итчетгъи аʼнэлёёчгын лыгэн тэӈойвыӈӈонэн	
эчги рэтчаӄавыӈӈонэн люур тэргыӄолеӄол валёмнэн ооккооой	
нэнанатчыӈатӄэнат тэӈимыръэнутэт ӄъуркылынэ	
амъаӄакоргава ярагты кытгынтыпкэргъэ рывэтгаватыӈӈонэн ӄъуркыл ытлён рэӄыркын вырэнынъэӄэрэвыркын	
нутэӈэвыт эмъэӄэпэӈъивэтэ рыпэт нылвавӄэн вэтгавкы	
эргатык чикинъэ валвийӈын нэмэ чейвыткугъи амноӈэты	
колё аны горатвален тылек ӄынвэр высӄавыӈӈогъэ	
рылгъэ ёрочыкогты лыгэн эвын ынкы авынральын — ӈэвысӄэт ӈытогъэ	
колё аны черитӄыльу ярачыкон рыпэт лымӈылык аʼӄатвыӈ	
ынкы вэтлы чемгъоӈӈогъэ аны миӈкы ытлён тыпкирык	
колё аны нымэйыӈӄин ёроӈы	
нилгыӄин ёрочыкон	
лыгэн ынӈин чимгъуплыткук люур ӄэмэӈы ръылинин ӈэвысӄэтэ тэӈимырэӄэ йыръыльын пэлӄумрэтэ ыннэ ӄоратъоля ылвэтъуле майъолята	
валвыйӈын колё аны гаӄамэтвален эчги таӈпаагъэ люур ӈэвысӄэтэ эʼйӈэвнин мэй	
рэмкыльигыт аныӄун ӄинэгитэги	
ӄъуркыл уʼрэквъи чьоогыргэпы	
льунин ӈэвысӄэт колё эʼӄэтъымыльын камчалявтыльын экыттэлеткыльин иръын гэчимиръэтлин плекыт кыямылӄогты нэнаяӄэнат	
ынраӄ выткукин мэӈӄокэн ӈэвысӄэт тыльуркын колё пылытъымыльын ныгтинӄин — ӈытома иквъи валвыйӈын	
ӄытрирэмич илюльэтгъэт вэтлы рарагтыӈыӈогъэ	
ӈэвысӄэтэ эръывтычгын тэнйыръэннин тэӈимырэӄэ миӈкыриӄун ыныграк тэӈимыръэнут нытваӄэн	
мэйӈимтильын валвыйӈын ярак пыкиргъи нэмэ рытрилнин имыт ръылинин ранмэпы ынӄо рэсӄиквъи тытлепы	
нэмэ нутэӈэвытынэ пынлёнэн мэӈӄо ытлён таӈтакэчгыткэта	
вэтлы татлыӈыткогъэ этъыманы ӄэйвэ	
ынкы нутэӈэвыт ныкитэ вэнвэпыгъэ	
пыкиргъи ярак авынральа лёӈынвэтгавата люӈгитэтэ рыннини рэмкыльын	
нутэӈэвыт рылгъэ ёрочыкогты ынкъам чемгъовэтгавыӈӈогъэ уʼуʼуʼ	
вэнъым черитӄыльу яраӈы	
наӄам ытръэч ӄэмэчыку нытваӄэнат тэкичгытъул ынкъам майъолятъол	
нутэӈэвыт иквъи алымы колё нымкыӄин тэкичгын авынральыным ныпичьыӄин	
эчги нутэӈэвытынэ кунин ӄэмэйыръын ӈэвысӄэтэ ивнин мэй рэмкыльыӈэв ӄинэгитэ	
нутэӈэвыт уʼрэквъи уʼуʼ	
уʼуʼ	
ытлён аны ръэӈэвысӄэт тыльуркын вэнъым эгтиӈкыльин выльиӈыткыльу ынкъам иръын гэчимиръэтлин	
лыгэн ынӈин ивыплыткук ӈэвысӄэт паагъэ путурэк	
нутэӈэвыт ӈытогъэ лылепыткугъи льунин амынан ынкы нытваӄэн пипиӄылгыӄэй	
ӄынвэр нутэӈэвыт пэлӄынтэтгъи ченэтрагты	
пыкиринэӈу нутэӈэвытынэ ивнин ӄъуркыл	
тэӈимыръэнут вэрэрынво нинэлгигыт	
ӄъуркылынэ татлыгнэн вэнъым авалёмкыльэгыт вырэрынъаӄаравыльатыркын	
нэмэ эргатык чикинъэ вэтлы ораыʼттъыёлягты чейвыткугъи	
горатвален тылек ӄынвэр льунин майӈыярайӈын	
яраӈы уйӈэ атытлыкыльэн мэсӄэеӄын лылепыткугъи вытку ынкы тыттэтгъи расӄыткынэты лылепгъи рыногыргэпы люур льунин чоттагнык майӈыӈалвыльийӈын	
ынкы валвыйӈын чемгъовэтгавыӈӈогъэ аʼмын миӈкыри ивкэ мырыткуркын	
ӄынвэр чимгъугъи ынанмыӄычьыӄай пээчвакӄай чиӈкъэтывэнин	
пээчвакӄай лыгэн въигъи	
вэтлы тэгрэтгъи ралкочыкогты авэтываӄ пэнрынэн пээчвакӄай ринтынин ӈаргыногты рэлӄынтонэн ынӄо имтинин ярагты	
ярак пыкирык нэмэ ранмэпы ръылинин ынӄо тытлепы рэсӄиквъи	
нутэӈэвытынэ пынлёнэн ӄъуркыл	
мэӈко таӈычьыткэркын	
ӄъуркылынэ татлыгнэн вынэ нэмэ пытъайвэ вырэрынъаӄавыльатыркын	
ынӈаталым вэлвэ гынрыру гэлгылин эвкэтыльын рэӄокалгын	
эʼквыргаым ӄынвэр ӄъуркыл йылӄэтгъи	
нэмэ нутэӈэвыт вэнвэпыгъэ	
нэмыӄэй ынан льунин майӈыӈалвыльийӈын чоттагнык	
рэнолыӈкы ӈавэтын нывакъотваӄэн	
риӄукэтэ чымэетэ галяльын майӈычымӈы чиӈкъэтывэнин	
ӈавэтын ытръэч иквъи ӈотӄэнат въиткуркыт	
ынӄо ӈавэтынва въильын чымӈы ринтынин ӈаргыногты	
ынӈин энвэнӈыкэ имтинин чымӈы риӄукэтэ	
эʼквыргаым эмтэйпык лывавнэн ӄынвэр вулӄэквъи	
рэӄокалгын люур ӄолентогъэ мэй	
авынральэгыт ӄинэвинрэтги эмтэйпык	
авынральа очнэн ээй	
эченур илкэ ӄэнъатчагэ	
ынан ытръэч ӈытогты пиринин выквэпойгын ынкъам эмчимгъутэ нычимгъуӄин чемэт ынӄэната айвэнрэт ныгрыткуӄинэт	
йъонэн рэӄокалгын илкэ вэтчатвальын тэӈытръэттэгын лявтэпы кыплынэн	
рэӄокалгын кэгытрэтгъи ымыӈ люӈӄулильэтэ итгъи	
ӈавэтынва аймак ратвынэн ралкогты	
нутэӈэвытӄэй эвын кагытрынтогъэ уйӈэ аймак наӄам кытрэл ынин гэпнутлин	
еп тытлепы ӄъуркыл ивнин итгъи	
ӈавэтынва аймак ратвынэн ралкогты	
нутэӈэвытӄэй эвын кагытрынтогъэ уйӈэ аймак наӄам кытрэл ынин гэпнутлин	
еп тытлепы ӄъуркыл ивнин тэӈимыръэнут вэрэрынво нинэлгигыт аныӄун ӄыгитэгын гымнин кытрэл	
ӄъуркылынэ ивнин аʼмыным авалёмкыльэгыт алымы тивыркынигыт	
ынан пытъэвэ	
ынкатагнэпы нутэӈэвыт паагъэ винвэ эквэтык	
ытръэч	
с	 ӄол рыннин пычиӄимтильынэ пынлёнэн ӄъуркыл энмэн ганымытваленат ыннэннымык пычиӄимтильын эвыр ӄъуркыл	
ӄол рыннин пычиӄимтильынэ пынлёнэн ӄъуркыл гыто рэръэгъэ чавчыварамкэты ӈэвытлепгичик	
ако вынэ ӄэйвэ	
титъэм мынъэквэт	
вынэ лыгэным эргатык чикинъэ эченур мэлычьыт гакаӈъёт мынъянат— ивнин пычиӄимтильынэ	
эргатык чикинъэ ӄорагыркэгъат	
эквэтгъэт	
ӄъуркыл ныянотыльатӄэн ӄынвэр мыльурэгъи	
пычиӄимтил аны гынръаӄ ӄыянотгъэ— нинивӄин ӄъуркылынэ	
пычиӄимтильын янотыӈой печасӄэвнэн ӄъуркыл	
пыкиргъи чавчыварамкыӄ амгынотъылё ӄъуркылым пыкиргъи вытку эмгынунныкитэ	
пыкиргъи ӄъуркыл эвын гагтъаӄанӈэнавлен	
пынлёнэнат авынральыт эʼмъим вай пычиӄимтильын	
авынральа никвъэн ӈааным ӈаан рэлку	
ӄъуркыл уʼрэквъи ёрочыкогты ынкъам иквъи пычиӄимтил ӈоты ӄорат ӄынлегынэт	
ӄэлюӄым нэмыӄэй вытку тыпкирык— ивнин пычиӄимтильынэ	
аʼачека нэнленэт ӄорат ӄъуркыльин ӈалвыльэты	
эргатык ынпыначгынавынральын иквъи мэӈин вэчьым нъымалытватын	
люур эмынину ӄъуркыл гым гым гым	
эченурым мынгыткэн пырэрэмыт нэнъытэйкынэт	
нэтэйкынэт мынгыткэн пырэрэмыт	
ӄъуркыл эквэтгъи	
мэчичьу аймыльа ӈэвысӄэтэ ныльуӄин лынкыгиӈкы пырэрэмульын ӄъуркыл	
лыгэн пырэрэмыт кунинэт рагтыгъэ	
расӄэвма нивӄин ӄэлюӄым миӈкыри мынынтын майӈыкывӈаргынэн	
эргатык кыеквъэт— тэпэнинэтэ нылгэёатӄэн	
нэмэ ынпыначгын иквъи мэӈин вэчьым нъымалытватын	
вынэ аʼтав гымо— иквъи пычиӄимтильын— эченур ӄэплюльын иръын нэнъытэйкын	
нэтэйкын ӄэплюльын иръын	
эргатык инъэ пычиӄимтильын эʼэʼгты эквэтгъи таӄъо лыгнин эвыленолгын	
иʼиʼн янот пылвынтывылпата вылпаткойвынэн ынӄо пылвынтывагрэля вэгыткуйвынин ынкъам ынӄо пылвынтытэвичгэ тивъювнин	
пылыткук панэнагты ӄытгъи	
расӄэвма ёрочыкогты ыʼръэ тымӈъатав иквъи пычиӄимтильын ӄэлюӄым миӈкыри мынынтын майӈыкывӈаргынэн	
кыеквъэт — эвын гылгитэвмэлетлин таӈайъыткынка гэнъэтлин	
нэмэ ынпыначгын пынлёгъэ мэӈин вэчьым нъырэӈгилин	
ӄъуркыл нэмэ эмынину гым гым гым	
ӄъуркыл гэкэӈэ рэӈгилигъи	
льунинэт пэтыралӄаӈытэвыр ӈэлвыльин пэтыраӈъёлгын	
эмӄэлелвынэ нивӄин	
нотӄэн мэлтэнрэӈыльын	
люур ыʼттъаймак льунин чамэттанэн ӄэгнэвнин	
оток тынпыткэвын	
уккакоооо тылвугъээк	
ыʼттъаймак тиӈэнэгнин орвык	
ярак пыкэрыӈӈок ӈинӄэгти ягнагъат	
ипэ мэӈин нивын гымнан тырэлылюӈын гымнан тырайвоӈын гымнан тыръанвоӈын гымнан тырайвоӈын	
колёмэй ӈотӄэнат ӈинӄэгти эмтэӈытъуле нытэйӈэтӄинэт— нываӈэйпыӄэн ырыкы ӄъуркыл чама нинупынъылиӄинэт	
эʼрыкут ӈэвысӄэтэ нэтрыткусӄивын эвыргээръын ӄытлыги ыʼттъаймак	
лыгэн нэнинтысӄивын	
ӄъуркыл рэсӄиквъи ынкъам эвыӈӈой авынральэты вынэ итык эвын лыгэылвачгын тынмын чама таӈраӈгыргын тыльун	
эргатык ялгытгъат	
ӄъуркыл ныянрагакаӈыльатӄэн муульык ыʼтъоча нылеӄин	
пʼэтыралӄаӈынвык ыʼлматкынык вакъогъэ лыгэным нылгитэгыттэмӈыӄин	
янотыльын муульын нинивӄин вайыӈката вай вайыӈката	
вэнлыги муульыт галягъат миӈкыри аʼӄаравэвыӈ вальын колё пэтыралӄаӈынвыткыльо пэтыраӈыльын	
нэмэ эргатык ынпыначгын иквъи мэӈин вэчьым нъырэӈгилин	
вынэ аʼтавым гымо— иквъи пычиӄимтильын	
кыевкы рэӈгилиэквэтгъи	
лыгитэн рэӈыльын равэвынвылӄыл льунин чама лыгиылвылю тымнэн	
тинэӈэгнин лыгиылвылю ынкъам эквэтгъи	
пыкиргъи	
колё гакоргавленат	
ӈэвысӄэтэ рыпанма лыгиылвылю ӄъуркыл ӄымэк нупыткуӄин ӈойӈык	
еп увэнпыма ӄъуркыл йылӄэ найъон	
йылӄыӈӈок пычиӄимтильын ивнин пычиӄимтил эвыр ӄамэтваӈӈок ӄинэныгъеквъи	
кыеквъи ӄъуркыл эвын гэӄэмиплыткулинэт	
йэливэн пынлёгъэ микынъэм ӈойӈык рунин	
ако гымнан— иквъи пычиӄимтильын алымы ынан люӈнульын	
колё гэпичыгэргэтлин ӄъуркыл	
иаʼм инэныгъевкыльигыт	
ӄэлюӄым нивигым тэӈычьэтыркын йылӄэтык эвнэныгъевкэ	
иаʼмым инэкырвиръэмэткыльигыт	
миӈкыым нивигым ӄэлюӄ трэнытъылевӈын— ивнин пычиӄимтильынэ	
ӄун иаʼмым энатынпысӄычаткыльэгыт	
этъо йаӄолентогъэ ӄъуркыл	
миӈкыым нивигым ӄэлюӄ тылетумгын мынмын— татлыгнэн пычиӄимтильынэ	
ӄынвэр авъеткынка нъэлгъи ӄъуркыл	
ынпыначга ивнинэт ӈэвысӄэтти ӄээӄын вынэ ӄувитык ӄол ӄораӈойӈын ӄыпатгыткы ынкъам ӄъуркыл ныӄамэтван	
лыгэным ӄъуркыл чемгъорратаквъэ	
ӄэмиплыткук йылӄъэтгъэт	
кыевкы ялгытгъат	
равэвын колё тэӈэкээкыльин чама лыгитэӈрэӈыльын	
ӄол итгъи ынпыначгын иквъи пычэӄэмтэльына эвыр ӄъоркылына вынэ ӄэйвэ ӄырагтыркынэтык йъарат яральыт аʼтгъоӈӈогъат чама пэгчиӈэтыркыт	
лыгэным ӈавынрагтатгъат пычиӄимтильын ымы ӄъуркыл	
пыкирык ӈавынйытраквъат	
пычиӄимтильын ытльата ивнин гымо йытро ӄинэлгытык эченур лыгэӄылпэ ӄытратгытык ӄинэнпэтгытык ӄэнапатгытык ынкъам лыгэӄылпэ ӄинэнутык	
лыгэным ынӈин нэнтын	
ытръэч тэкэм увэма пычиӄимтильин ӈэвъэн энарагты гэлӄытлин	
люур кукэйыръын ваӈэйпыӈӈой ӈэвъэн энарагты гэлӄытлин	
люур кукэйыръын ваӈэйпыӈӈой вайвай ынанывэкӄалягты тититыркын	
пычиӄимтильин ӈэвъэн эӄылпэ рагтыгъэ рычвачгынлевнэнат эръэт нэмэ энарагты ӄытгъи	
аплоратвака кукэйыръын нэмэ ваӈэйпыӈӈой вайвай тыгтэтэркын	
кытгынтыльатгъэ пычиӄимтильынин ӈэвъэн эӄылпэ йыпэнинэт эръэт лыгэӄылпэ нэнунэт	
тагнымытваӈӈогъат пычиӄимтильынти эвыр ӄъуркылынти	
ытръэч	
тэленъеп гатваленат лыгэрак ӈирэк ыʼттъыӄэгти ынкъам ӈирэк ӈэвысӄэтти	
рэлку нытваӄэнат ӈэвысӄэтти ыʼттъыӄэгтиым — ӈаргын райвачык миӈкыри акытыйгаткыльэн ӈэнку	
ӄол итык ыʼттъыӄэгти ныпычвэтгавӄэнат	
ыннэн нивӄин гыт миӈкыри нытвайгыт	
гым итык нытэӈъэв	
гыниным миӈкыри вальын ӈавэтын	
тэгнытэӈӄин инэгынритыльын ӈэвысӄэт	
гым нэнатаӈынӄамэтвавӄэн гымык авынральа	
лыгэным ӄонпы нэнаныпалговӄэн ымы нылгинытэӈъэв нытапаӈӄэн	
лыгэн эвыт миӈкыри ымы нэнайколятӄэн лыгэн тэгнытэӈӄин гымнин инэгынритыльын	
лыгэн нынтойгымым киткит ӄээӄын норатвайгым эвыт гымнин ӈавэтын нъатгоӈӈоӄэн нэвыӈӈокэн	
эʼмитлён гымнин ыʼттъыӄэй	
лыгэным тэгнытэӈӄин тэӈимырэӄэ нэнанӄамэтвавӄэн рыпэт гымнан ӄонпы лыгъылгу нинэлгигым — ынкъам пынлёнэн ыʼттъытумгын	
миӈкэмил гынин инэгынритыльын вальын	
аʼмын гымнин итык лыгъэʼткиӈ	
ээ миӈкыриым вальын миӈкыри нынтигыт	
лыгэным нэналпынрыӄэн ӄулиным лыгэн нинэнинтысӄивӄинэт рэлюйыръыт гымнан вытку оратвак нинэпирийгым	
лыгъэткиӈ гымнин инэгынритыльын	
чама лыгэн нинэннэсӄычетӄин	
лыгэн аны эʼткиӈ аныӄуным гымнин левыт ӄыгитэгын лыгэн тэӈэмкинутӄыльу гитлин чама нэнагтыркыплыӄэн	
ыʼттъытумгэ нинивӄин аʼмын аʼнӄагыргын ынӈин вальын инэгынритыльын	
нывэтгавчетӄэнат ыʼттъыт райвачы	
эʼткиӈ ӈэвысӄэт гавалёмлен вэтгавчерыльэты ыʼттъыӄаеты каргэпы гэтлеплин	
льунинэт ӄытлыги ыʼттъыӄэгти нывэтгавӄэнат	
лыгэн кытгынтынтогъэ пэнрынэнат	
ӈэвысӄэт нивӄин оо митив микынти ӄытлыги ӄолё ыʼттъиӈыт нывэтгавчетӄэнат митив микынти оʼравэтльат нывэтгавӄэнат	
гынтэквъэт ыʼттъыӄэгти	
нотагты ӄытгъэт нэмэ ынкы вэтгавыӈӈогъат	
ӄутынэ ынӄэн таӈэтынвыльа ыʼттъыӄэе нинивӄин аны мынрагтыркын	
аны гьм эʼтки ӄырым ӄэйвэвын нотагты трэлӄыты	
аны ӄэйӈун гымнин ӈавэтын лыгъатгъоӈӈогъэ ӄэйӈун ивыркин	
лыгимиӈкыри гымнин ыʼттъыӄэй ӄытгъи	
эʼтки лыгэн тэгнытэӈӄин лыгэн трайъоӈын	
ынръам ӄол нивӄин ыʼттъыӄэй ынӈаталым гым ӄырымэвын эʼтки лыгэн опопы мылейвыткуркын	
ӄолым рагтыгъэ	
эвын нотайпы пыкиргъи нэнанвэтгавӄэн ӈавэтынва нинивӄин ытлён мэӈӄо етгъи	
эвын ыʼттъын таӈавэтгавка гэнъэтлин лыгэн галвавыӈӈолен вэтгавкы	
ынӄэн гэнгэргэвлинэт ӄэлюк вэтгавчетыльыт ӈаргын	
ынӄатагнэпы ыʼттъыт ӄонпы авэтгавка гэнъэтлинэт	
ытръэч	
ӄол итгъэт иʼны кэйӈын ӄэпэр ынкъам рэӄокалгын елырачвыӈгъат мэӈин армаӈ гыттапыӈ энъыӈ вальын	
гым ынӈатал нэрмэйгым	
гымык армаӈ вальын уйӈэ гым ымыльорык айылго нэлгыркынигым	
гымым нымлегым ынкъам нинъигым	
чама ынӈатал ныгыттэпигым	
люур вай рэӄокалгын иквъи гыт иʼгигыт ынӈатал ыʼръэ йыръэтгъи гынык энъыӈ вальын варкын	
мэӈин	
энмэн нилгыӄин ивлывилюльын мэлёталгын гынан чамъам райъоӈын	
гымым ынӈатал ныгыттэпигым ынкъам ралечетык гым гэйгулетигым тури чамъам ынӈин нъиттык	
гым наӄам эрмэкыльигым инъыкыльигым ынкъам тотъэты вальэгым— пыннэты иквъи рэӄокалгын	
ӄэглынангэт тотъэты вальэгыт	
турык армаӈ вальын варкын ынӈатал нэрмэӄин ынкъам кыгыттэпӄин наӄам инъыкыльын вачак нарайъонтык	
гыт ыʼръунтэтыркын уйӈэ гымык армаӈ вальын— ӄулильэтгъи кэйӈын	
ӄыйъогын гынан ынкъам ӄымӈылёгын	
трайъоӈын ынкъам трамӈылёӈын	
кэйӈын оʼравэтльагты ӄытгъи	
тыляма ынан льунин ӈэлвыл	
ӈэлвылекы ӄача оʼравэтльан нытваӄэн	
кэйӈын оʼравэтльагты аймавыӈӈогъэ	
люур вай оʼравэтльата пиринин оттылгын ынкъам ӄымчучьын ыныкагты рытыӈӈонэн	
гэчеӈыттэтлин	
гынтэквъи	
пыкэрыӈӈок тумгык ынин увик тъылыӈӈогъэ ынкъам мотлынтоӈӈогъэ	
ытлён ӄынӈатыӈӈогьэ	
тъылыӈӈогъэ ынкъам мотлынтоӈӈогъэ	
ытлён ӄынӈатыӈӈогьэ	
ыʼмто	
оʼравэтльан таляйвыгъан эвытлым ынан наталяйвыгыт— пынлёгъэ рэӄокалгын	
оттылгыным люур пыткынтэтгъи ынкъам гымык увикик ръэиргъи	
ынӈатал увик тъылыркын	
иии	
наӄамлым гымнан трэтэмъюӈӈын оʼравэтльан эвыр раялгынӈыт маеты трэлӄыты ынкъам ымыльо тэйӈэт ыргин трэнуӈын	
ынӈатал чамъам маеты рэлӄыты	
гыт нылгэнайылгэгыт	
эвыр маеты рэпкиры чамъам ынӄоры рэквэты	
гым инивыркын	
гыттапы гым вальэгым оʼравэтльак	
ӄэпэр маеты эквэтгъи	
майык пыкирык ытлён эймэквъи чит рычимиръэвыркынин энаръэёчгын люур вай яалгыткак ръэнут иргъи	
ынӈатал гэнтъылевлин ӄэпэр	
чеӈыттэ рыпэтым гаӄолентолен	
читым вай гынтэвыркын ытръэчым лываквъэ рэӄык вай гаквален	
ытлён ӄытлыги уткучьык гаквален	
тумгэ навалёмын ӄулиӄул	
ръэгъи ӄэпэр ӄулильэтыркын	
ӄэпэр энмэч чамъам рэеты морыкагты пылвынтыйыкырга нэйгун— иквъи рэӄокалгын	
иквъи иʼны	
ӈэнку раӄамэтва ӈуткуым пыкирык рэвъигъэ	
рэӄын иквъи	
ръэнут валёмын — ынӄэн лыги ӄылгыркын	
иʼны эквэтгъи	
тылянвык льунин аймак	
ынӈатал иʼны гакоргавлен тайӈатэты	
ӄамэтваӈӈогъэ ынкъам нивӄин амайылга оʼравэтльата пэлянэн гымыкы нычачаӄэн тэйӈэт	
ӄамэтваплыткогъэ томгэты ӄытгъи	
рэӄокалгын	
ынӈатал тыгтыӄамэтвак	
нытанчачаӄэн тэкичгын гымыкы оʼравэтльата амайылга гапэлялен	
ӄээӄын вак иʼны мутлыгрэлгъи ынкъам паагъэ выенток	
кэйӈын ыʼлёӈэт галяк нэмыӄэй въигъи	
трэнуӈын кэйӈын иʼныым раӄыл	
ынӈатал колё ныгыттэйгым	
оʼравэтльан ынанармачьын ынкъам ынангыттапычьын	
ытръэч	
энмэн ганымытваленат умӄы ынкъам валвыйӈин	
колё чит нытэӈъэв нытумгыльэтӄинэт ӄонпы кынмал нивиниӄинэт тымъёттэ кынмал нычвиӄинэт	
чымче ырык ӄача ганымытвален чинит емыгчыку рэӄокалгын	
ытлён ырык рээн этумгыльэткыльин эмивнэтык ырыкы	
вачаӄым ӄонпы вэнлыги винвэ яалеӈӄач ырык нылеӄин ынкъам нинэгичиӄинэт пэлятыльыт рупытти	
ытръэчым ӄонпы амлымӈэнак яалеӈӄач умӄык ынкъам вэлвык ытлён чемгъоӈӈогъэ	
како нымкъэв ытри ныӄамэтваӄэнат	
ӄынвэрым аʼрэк лывавнэн пилгытэгъеӄ	
чимгъунин миӈкыри этъопэл рымаравык умӄы ытри валвыйӈын	
аʼтчанэн валвыйӈын ынкъам ивнин леӈытэӄ гыт илкыльигыт иаʼм эльукэ рытыркын миӈкыри умӄэтэ тымыплыткок гынник ымыльэты тэкичгын ынкъам мытӄымыт нинэнуӄинэт пууръу амынан ыттъымыт гыныкы нэнапэляӄэнат	
гагтычемгъолен валвыйӈын валёмнэн рэӄокалгын ынкъам янра эвэнэӈӈогъэ	
эвыт умӄэтэ нинэльуӄин мэмыл валвыйӈын эӄылпэ ныгаглычамэтаткоӄэн	
мэмыля эвытӄэй нинэльуӄин увпэральын валвыйӈын гэлыткынык ынкъам эӄылпэ намэчатӄэн ванвык нанӈатӄэн	
умӄы уйӈэ нытваӄэн	
амӄынъылёӈэт ынӈин этыӈогъэ	
ӄынвэр анӈэнайпыгъэ умӄы ынкъам ивнин тумгытум раӄылӄыл ынӈин вальын винрэттумгын миӈкыри аʼнӄагыргын инъэтэткыльин эвэнэма— ынкъам рынэнин валвыйӈын	
чичевнин валвыйӈа ыʼръунтэтыльын рэӄокалгын ынкъам чимгъугъи миӈкыри ытлён нынъымӈычвынавнэн	
чамэттаткольын мэмылеты ытлён эӄылпэ нэймэвысӄычетӄин ынкъам риле ныпэгляръоӄэн авэтываӄ ныӄулилыръуӄин	
плыткук вытку нунтымэвӄин рэӄокалгыным уйӈыльын нэквэтӄин	
колё риӄукэтэ нэнаанӈэнаётасӄычатӄэн галяльын валвыйӈын	
ытръэчым умӄы паагъэ тумгыльэтык ынык рээн	
валвыйӈын амынан нъэлгъи	
ынан ӄонпы нэнакэтъоӄэн тэленъепкин томгыльатгыргын умӄэк рээн ытръэчым пэнинэкин вагыргын чамъам рыпэлӄынтэвык	
ынӈин эмпичивиринӈэ валвыйӈа рытымӈэвнэн ыʼлгутумгытум умӄы	
ытʼръэч	
ганымытвален чинит ельарачыко ӄол аромкыльэн йильэӄэй	
еп тиркытир уʼрэвкэ ытлён энмэч нывакъотваӄэн тынопыткынык ынкъам нывъэюӄин	
кол итгъи ыныкы эймэквъи мэлёталгын ынкъам пынлёнэн ръэнут ипэ гынан ыʼлгу нинэлгигыт рук	
йильэӄэй иквъи гымнан ипэ ыʼлгу кинэлгигым въэгти ынкъам мигмигыт	
милютэтэ ивнин эплеэн ӄырэтгынэт ынкъам ӄынкалыроквынат миӈкыри вальыт гынин ыʼлгу лынъёттэ въэгти ынкъам мигмигыт	
йильэйил эӄылпэ въайӈытагъэ ынкъам мэгмэгынтагъэ ельарачыкогты	
милютэтэ таагнэнат ратъёттэ вэты гачачальатлен рыпэт ымыльо рунинэт	
плыткук йильэӄэе пынлёнэн мэлёталгын гынаным ръэнутэт ыʼлгу гэлгэ	
гымнаным ыʼлгу нинэлгигым итӄилгын	
наӄам ӄэналпынрыгэ нэмыӄэй	
пиӈкугъи мэлёталгын ёмромкычыкогты ынкъам эʼйӈэвнин йильэил иӈӄун нытаагнэн ынин ыʼлгытэйӈэт	
тааӈыплыткок йильэтэ ивнин мэлёталгын гыт эʼткиӈигыт милютэйгыт гынин тэйӈэт эʼткиӈ	
эʼэʼтгъи мэлёталгын ынкъам пэнрынэн йильэйил ытръэчым ытлён рэсӄивысӄычетгъи ченэтъельарачыкогты	
коргаквъэ мэлёталгын колё рычеӈыттэвнин йильэйил ынкъам выква рыныматыӈӈонэн йильин тытыл ынӄо чемгъоӈӈогъэ	
тырэныгъюлеквыт гыт энаральыӄаегыт ӄээӄын аӄамэтвака ратвагъа алваӈ равэтгавыӈӈогъа	
люур йильэӄэй алвайпы уʼрэквъи ынкъам танӈыткоӈӈогъэ	
ӄытлыги аʼмын гыт чама тотъэты вальэгыт колё эчимгъукыльигыт чинит левтэ	
ӄыгитэгын лымынкы варъоркыт гымнинэт ӈытогыргыт чама расӄэквыргыт	
ынӈин йильэӄэе рыпэлӄувнин мэлёталгын	
ытръэч	
с	 гымнан гавалёмлен мэргэпы миргэым гавалёмлен ыныгмэргэпы	
ынӄэн гатвален ынӈатал тэленъеп	
гымнан гавалёмлен мэргэпы миргэым гавалёмлен ыныгмэргэпы	
тэленъеп гатвален ынӈатал нэрмэӄин оʼравэтльан энмэн тэмыл	
ынӈатал нэрмэӄин рыпэтым ӈэгти ынкъам умкыт нинэнчимиръэвӄинэт ӄонпакота ыннэнрылгэ наӄам ынӈатал пытэрмэчьыӈӄин рольянвэты	
нэнаталяйвыӄэнат оʼравэтльат ынкъам нэнэнэвнаӄэнат эвыр ръэнут таӈпэральын нинэльуӄин	
тэмыл ганымытвален гытльата эмнуӈкы ӄэлюӄ ытлён нычимгъуӄин	
гымнин армагыргын нэрэтульэнӈын оʼравэтльата ынкъам гым тырэрулытвигъэ	
ӄол рыннин ытльата ивнин тэмыл вайым мури уйӈэ эмытӄыкэ мытнъэлыркын ээк пиӈкуркын	
тэмыл тэнмавыӈӈогъэ эвэнэнвэты	
ытля ивнин вэтыӄун ӄонпыӈ ӄыгитэркын гилгилык гыргоча вальын аӈатлыӈын иӈӄун эвнэрэткэ нитын	
варкын эрмэчьын гымык армаӈ вальын ей ныппылюӄин энмэн вэлвылевыт	
ынкъам тэмыл ивинисӄиквъи	
ынӈатал вэлвылевыт айылго нинэлгыӄин	
вэлвылевыт гъурэтлин элек гытгык ӄача ынкъам амӈыроотгэвэльо имтильу нинэнтыӄинэт амӈырооткэн кэйӈыт ынкъам умӄэт	
кэтэм эвыр тэмыл ивинигъи нэмыӄэй вэлвылевыт гивинилин	
аʼмыным люут тэмыл ытри вэлвылевыт льувылгыгъэт тылянвык	
аʼмын етти оʼравэтльайгыт	
микигыт ынкъам мэӈӄокэнайгыт	
вэлвылевыт ынӈатал гэчеӈыттэтлин льук тэмыл	
ӄытлыги тэмыл ынӈатал нымэйыӈӄин ӈэйык майыӈкы вальын	
ии энмэн вай гым вэлвылевтигым нынымытвайгым въэӈкы	
гытым микигыт	
ынӈаталым валёмык нынны вэлвылевыт тэмыл гаӄолентолен эмчеӈыттэ	
ынӄорыым чемгъоӈӈогъэ ытлён миӈкыри тымык оʼравэтльан ынык мыкыӈ вальын	
мынувичвэт мэӈин армаӈ вальын гыт эвытлым гым— иквъи — тэмыл	
рэӄувичвэт мытрувичвэнӈын ынкъам мытрэрэӄыркын	
аʼтчаӈӈогъэ плыткульын тэмыл	
мэй вэлвылевыт эʼмитлёнайгыт миӈкы варкын	
пылӄэтгъи вэлвылевыт гым эрмэчьу тыриты ымнотаеквэк	
гым вай ӈотӄэнайгым люӈынпылӄэвэ инэнтыгъи	
гэчеӈыттэтлин ынӈатал тэмыл валёмык ӄулиӄул эрмэчьин эмчеӈыттэтэ тэмыл нывиврэльэтӄин ӄынур ӄэвъяма	
ынраӄым гым мымгок юрэӄ гым нырулигым— иквъи вэлвылевыт	
вэлвылевыт моогъэ	
аӈӄы майӈайычгатыӈӈогъэ ёоʼръогъэ ынкъам гилгил рэӈаӈӈогъэ	
майӈаӈӄакэн гилгил ымыльо чимиръэтгъи	
вэлвылевыт тылякавранчета нитӄин тэмылына ынкъам ытлён рыриӈэвнин мэмлеты кымэк ынӈатал пылӄэтгъи	
онмын нъытвагъан аӈӄы ытлён нъыпылӄэтын ытръэчым тэмыл ӈэйык майыӈкы вальын люӈпылӄэтэ итгъи	
аʼмын ратан опопы увичвэтык гыт нэрмэйгыт гымык армаӈ вальэгыт наӄам чамъам рэнанмыгъа гынан гымнин егтэл чамъам рэльуӈын— иквъи тэмыл ынӄорыым ытлён рагтыгъэ эвиръыт рыпъавысӄэвнэнат	
вэлвылевытым ивинигъи ӄээӄын ынкъам рагтыгъэ имтитэ рыннинэт ӄонъачгынкэн мэмылтэ ынкъам чымӄык эʼмэтэ — мынгыткэн	
тылянвык нэмэ льунин эмрэчьын тэмыл иквъи мынгыткэн гивиӈит галяк нэмэ мынльутылгымык ынкъам мэӈин эрмэчьу рапэляты ынӄэн этынво ратвагъа нутэйиквик лыгъоʼравэтльанотак	
вэлвылевыт иквъи мынгыткэн гивит галяк гым юрэӄ тырэрултывигъэ— ынӈин ивыплыткук амалвагты эквэтгъэт	
мынгыткэн гивиӈитти вэлвылевыт нымлявӄэн ӈэгти тэнлымынкыри нинэривлыӄинэт ынкъам алвагты нинэнльэтэтӄинэт ытри	
ынӈатал чит нымэйыӈӄин кончан вэлвылевтынэ чывинин ынкъам ривлынин ӄол въэӈэты ынкъам пэлянэн ӈэнку	
въэӈкы варкыт энмыт ривле рытъёттэ ынӄэнына эрмэчьэ	
кончан игыр варкын ӄынур рэӄэ гэчвилин	
ынӈатал никвыӄин ытръэчым кытыйга ынкъам эйычгитэ рычимэвыркынин	
вэлвылевыт ынӈатал гэрмэвлин рыпэтым иръыт ынинэт ынкъам ӄонагтэ нытъайытчаӄэнат вакъок	
ынӈин галягъат мынгыткэн гивиӈитти	
вэлвылевыт тэнмавыӈӈогъэ тылянвэты тайкавынвэты	
ягталгыргын	
вэлвылевтынэ чамъам рэнанмы чамъам ытлён ринъэтэты гым ынӈатал тэчьэтык ынкъам тэрмэвык	
ӄынвэрым льувылгыгъэт ытри — ӈирэӄ эрмэчьыт лыгъоравэтльанотакэнат	
аʼмын етти вэвылевтигыт	
ӄикви	
кухкух	
гымнин лылет ӄынур пипиӄылгин	
аʼмыным ии тэмыл нанӄа ричитыльигыт амӄамэтвата вальэгыт ынкъам тэрмэчьыӈэ рольянвэты	
ынӈатал тэмыл ганӈэнайпылен ымыльэты ытлён челгатгъэ ынкъам вэвральатыӈӈогъэ	
вэлвылевыт чайпатгъэ тэныткынык ынкъам тайкавымгогъэ чаёплыткок	
эмнуӈыльэ нывалёмӄэн ръэнут выргыргыльын аӈӄачормэпы вайым люур нутэсӄын вэвральатыӈӈогъэ	
ынӄэн нытэйкэвӄинэт ӈирэӄ эмрэчьыт лыгъоʼравэтльанотакэнат	
тэмыл иквъи аʼмын опопы мынпаӈъэвӈыто мытомавмык	
вэлвылевыт татлыӈыткогъэ мынпанъэвӈыто ынӄорыым нэмэ мынымгомык	
ынӈатал ӈаргынэн номычьатӄэн ӄытлыгиым вай гакыткытръолен наӄам тэйкэвкы гамголенат гынунльэлеӈкы	
тэӈлымынкы пыриӈэмъетӄинэт галгат ӈайыткынык гэлгылин ыʼльыл	
вэлвылевтынэ льунин пипиӄылгын кончак ӄача вальын	
тэмыл ивнин ӈаанкэн пипиӄылгын льуркын эвытлым ванэван	
тэмыл уʼрэӈэнри нытлепӄин наӄам ванэван ръэнут ныльунин	
ытлён ытръэч нычимгъуӄин	
миӈкыри мыӄамэтвасӄэвык	
наӄам иквъи аʼмын виин ратан тэйкэвык мынпаӈъэвӈыто чамаым мынрэлюуръэнмык чамаым мынрагтымык мынъйылӄысӄивмык киткит	
ынӈин ивыплыткук ымыльо эквэтгъэт амалвагты	
ӈирэӄ эрмэчьыт йылӄэтчыӄиквъэт ярагты	
вэлвылевтынэ льунин пипиӄылгын мэмлыткынык альэкатык лывавыӈӈольын	
пиринин пипиӄылгын ынкъам ёнэн къэличыку рырагтаннэн	
ярак пыкирык вэлвылевыт йылӄэтгъи ӈыроӄ ыʼлёӈэт ынӈатал гэпэӈъивэтлин	
кыеквъи ынкъам ӄамэтвагъэ	
ынӄорыым ытлён тэнмавыӈӈогъэ тайкавынвэты наӄамым аӈӄаткынык аʼӄатайкавкы гэнъэтлин нылгыӄин ыʼльыл ынкъам гилгил	
люур вай мэӈӄо ӄулиӄул вэлвылевтынэ валёмнэн	
миӈкыри гыт тэнмавыркын вэлвылевыт	
вэлвылевтынэ ӄырэрӈӈонэн оʼравэтльан вэтгавыльын наӄам нэналвавӄэн льук	
вай гым гыныгкъэличыку тытваркын ӄэнагтогэ ынкъам мынинъэйвыгыт эвыт ратвыӈын рэӄысӄивыркын нотагты	
вэлвылевтынэ ымальо тывнэн ныръэӄин ытлён	
пипиӄылгэ ивнин энмэн чамъам ытлён ринъэтэты тэйкэвкы иквъи раволӄытвэӈӈогъа ынкъам гитгилык рэвытрэты аӈатлыӈын — ынӄэн егтэл тэмылын	
эвыр мэчыӈкы рагтыӈын гыт рэрмэлтэты	
ынӄэн ивыплыткук пипиӄылгын эквэтгъи ярагты	
вэлвылевытым нычимгъуӄин миӈкыри пирик аӈатлыӈын иʼйъик вальын	
ынан тэйкынин ынӈатал нымэйыӈӄин ынкъам нивлыӄин чаат	
тэйкыплыткук ӈытогъэ ярайпы ынкъам чит кынъуркынин аӈатлыӈын ытръэчым чивмылтэтгъи чаат	
рыйылгэннин ынкъам нэмэ гырнин аӈатлыӈын люур вай тэкэм кынъунин тиӈунин ынкъам ёнэн ратрочыко	
тэмэлым гэйылӄэтлин мынгыткэн ыʼлёӈэт	
аʼмын гэетигым тэмыл	
рэӄэ ытлён гыт гэричитигыт	
тэмыл ӄытлыги нанӄа гэричитлин ынкъам мытлыӈча ганкавравлен нанӄын увикик камлелы	
вэлвылевтынэ йытонэн аӈатлыӈын ынкъам ынкэната рычемавыӈӈонэн выквылгын	
тэмыл въэӈӈок ныкавранчеръоӄэн тэнлымынкыри	
ӄынвэр вай чыӈатгъэ аӈатлыӈын	
лыгэн пэӄэтатгъэ къэли эчгэтатгъэ аӈӄаткынэты ынкъам илиру нъэлгъи	
чинит ытлён ынкэн ӈэю нъэлгъи	
ёоʼръоӈӈок ынкы ӄонпыӈ ныйӈэръуӄин алымы эмнуӈкы ванэван ныёаʼтын	
въэӈык ӄача ӈэгны тэмыл варкын ынкъам эчгэттатыльын къэли ынӄэн илиру гэнъэтлин	
ванэван ныёаʼтын	
въэӈык ӄача ӈэгны тэмыл варкын ынкъам эчгэттатыльын къэли ынӄэн илиру гэнъэтлин	
ӈотӄэн вагыргын гатвален ынӈатал тэленъеп	
ынпыначга вэчьым лыги	
ытръэч	
энмэн ынӄэн колё тэленъеп гатвален рыпэт варата энмэч гантыгэватлен	
рыпэт рырагтатык налвавын	
энатрынэн выква рочгыльыт въиткуръугъэт ымыльо	
ынкъам ынкатагнэпы нытваӄэн ынӄэн янраквылгын инчьувик ӄача	
ытлён ӄынур гынритыльу нитӄин агнок	
энмэн равыквын	
ытръэч	
с	 нытваӄэн ыннэн яраӈы вээмчурмык ӄача	
рэмкын мыӈэӈӈогъэ	
нымӈиӄинэт ныӄамэтваӄэнат	
люур пыкиргъи магляльын	
авынральыт эмпичгэ ыʼръыйылӄэтгъэт	
рэсӄиквъи рэмкыльын чоттагнэты	
ӄырым микынэ нивын	
аʼмын етти	
ымыльо ныйылӄэтӄинэт наӄам ырык ӄача ӄэмэт ыпаттакэчга йырыльыт	
ыллён ынӈаталым колё нычачаткэӄэнат	
ивыпэтгъи рэмкыльын лыгэн аӄамэтвака ӈытогъэ	
тэленъеп ынӄэн гатвален	
нытваӄэн ыннэн яраӈы вээмчурмык ӄача	
рэмкын мыӈэӈӈогъэ	
нымӈиӄинэт ныӄамэтваӄэнат	
люур пыкиргъи магляльын	
авынральыт эмпичгэ ыʼръыйылӄэтгъэт	
рэсӄиквъи рэмкыльын чоттагнэты	
ӄырым микынэ нивын	
аʼмын етти	
ымыльо ныйылӄэтӄинэт наӄам ырык ӄача ӄэмэт ыпаттакэчга йырыльыт	
ыллён ынӈаталым колё нычачаткэӄэнат	
ивыпэтгъи рэмкыльын лыгэн аӄамэтвака ӈытогъэ	
аʼмын рэӄыльигым ӈотӄо тытагъак — чимгъугъи рэмкыльын— мачынан выкво нитынэт ӈотӄэнат пэчгыоʼравэтльат— вакъогъэ орвыткынык ынкъам эквэтгъи	
яраӈыым майӈыпырӄано нъэлгъи	
ынкатагнэпы ынӄэн пырӄапыр рапырӄано налгыӈӈогъан	
ытръэч	
с	 ӈэйӄэй энмэным лыгэталянъяпкэтагнэты нынныльын ӈавъанпэнрывылгын	
ынӄэн тэленъеп гатвален	
ынкы ӈэйӄэйык чит нымнымӄэй чавчыван нытваӄэн	
энмэн нувичвэтӄинэт ӈинӄэгти тылямарава этыӈӈогъат	
ӄынвэр ӄол нантэргавын	
ытльата елёӈӈонэн	
ынкы ымыльо моогъат	
аны эмӈэвысӄэтти гамаравръоленат гэвъивылгыръэлинэт гэйилюлинэт чиниткинэт ӈинӄэгти	
ӄынвэр тымытковылгыткогъат	
тэӈыннэн ынпыӈэвӄэй гэгнулин	
пыкиргъэт ӄлявылтэ эвын таӈамрылтэлё ёрочыко тэӈэммутлю чоттагынтэ	
ынӄэн ынкъам ыргин маравваны гэтэныннылин ӈавъанпэнрывылгынво	
ытръэч	
с	 ӄол итгъи чавчывата ивнин ӈэвъэн кита мынъялгынмык нотатагнэты	
ӄытэйкыгын кытмайӈыпэнъёлгын	
яраӈы ӄынчимэвыркын ӄэйвэтыркын ӄынур	
ӄутынэ пэнъёлгын нинэтэйкыӄин ӄол эӄылпэ яраӈчемавыркын	
эӄылпэ ӄорагыркэгъат	
кэтэм ынкы ӈылгыльеквэ эквэтгъэт гырголягты ӄынурым нымэйыӈӄин пэтыръэтъеквэ нылеӄинэт ынӄэн ӈылгылыткыната	
ывэӄучитэ ӈэвъэн ивнин ынӈатал гыльота ӄэйвэ нотагты рэлгитэгъеӈгъэ ыӈӈэ атаалгылятка	
вэнлыги гырголятык таалгылятгъэ	
тэврит тылпъигъэт ынкъам ӄотычга иргъэт нотасӄэты	
ынӈин томгатгъэ ӈэгны таврэпэлян	
ытръэч	
кэйӈэ ынанмайӈычавчыв нинэлӄырирӄин амраӄаанӈаӈа	
кэйӈэ льунин ӈэлвыл колё нымкыӄин	
кэйӈэ йъонэн ӈэлвылкин этын нывакъотваӄэн	
чавчывата ивнин етти	
ии тыетык	
чавчывата пынлёнэн рэӄысӄиквъи	
кэйӈэ татлыгнэн вайым гым ныраӄаанӈаӈэгым	
чавчывата ивнин эвырым рараӄаанӈаӈыркын игыр гымнин ӈэлвыл ӄыгынритгын ыʼлё ынкъам чымӄык мыйылгыт ӈэлвыл	
кэйӈэ очнэн ээй вынэ мыгынритын	
чавчывата ивнин виин гым мрагтык	
эчги тиркытир рэмэчивтылетгъэ ӈэлвыл ӄынрагтатгын	
кэйӈэ ивнин миӈкым яраӈы варкын	
чавчывата татлыгнэн ӈоонко ӄэнъевчыку	
кэйӈэ чавчыв ивнин таам вынэ ӄылеркын ярагты ынан ӈэлвыл трэгынритыркын	
чавчыв рагтыгъэ	
кэйӈын ӈэлвыльык пэлятгъэ	
киткит мачволкытвэӈӈогъэ ӈэлвыл аммана тагъяӈыӈогъэ	
кэйӈэ ӄэйвэ чеэкэй нинэрэнтыӈӄин вэнлии авынраномакавӈэты манаӈчергъэ	
ӄынвэр кэйӈын анӈэнайпыгъэ	
ӄораӈы лыгэн чымче рытчыё нэнамӈылёйвыӄэн ытлён ръэнут ӄыритйивыркыниткы	
ӄынвэр ӄулилыръугъи ытлёнӈын ӈэлвыл ръэгъи	
наӄам ымыӈ вэлер пынлёк гаалёма	
ынӈэ тивыркынэт	
ръэнут ӄыритйивыркыниткы	
лыгэн иʼмпычейвыткуръуркыт вэлер гататлыӈыткота	
кынвэр ӈэлвыл пэлянэн чавчыв ярак вальын йъонэн	
пыкиргъи	
чавчывата пынлёнэн ӈэлвыл эʼми	
кэйӈэ татлыгнэн анны тытаӈылвавын румэкэвык	
лыгэн гытэквэтгъи маӈанчергъэ	
ытлён ръэнут нылӄыриркин	
наӄамымыӈ пынлёк вэлер гататлыӈыткота	
ӄэйвэ нэнамӈылёйгым ръэнут ӄыритйивыркыниткы	
лыгэн авъеткынка ныкымъыгилиръуӄинэт	
чавчывата ивнин каакомэй ынръам иаʼм пэлян ӈэлвыл	
эʼрыкур раӄаанӈаӈыркын	
кэйӈын айычгырэтчальатыӈогъэ мэй мэй	
эчену ынӈэ энанмыка	
чавчывата ивнин эӄуликэ	
кэйӈын ӄулильыръугъи оккой анны энанмыркын	
ӄынвэр чавчывата кытгынтыпэнрынэн	
кэйӈын гынтэквъи оккоймэй	
ӄытлыги чавчываварат йъарат аӄаварат	
оʼравэтльата рырынгиивнин кэйӈын	
оʼравэтльата ивнин етти	
ии	
кэйӈэ пынлёнэн ръапыӈыл	
оʼравэтльата татлыгнэн аʼм уйӈэ	
гыниным ръапыӈыл	
кэйӈэ татлыгнэн аʼм ытръэчым пэтле трэйылӄэтгъэ	
миӈкрим пэтле ръылетгъэ	
оʼравэтльата пынлёнэн титэм рэгъеквъэ	
кыткытык	
оʼравэтльата ивнин ынӄэн игыр рэйылӄэтгъэ вытку кыткытык рэгъеквъэ	
ии миӈкрим гым ымльаляӈэт ныйылӄэтигым	
оʼравэтльата ивнин оʼтчоймэй ынӈаталым нурэйылӄигыт	
гым ытрэч ныкитэ ныйылӄэтигым эргыръок ныгъевигым	
гытым кынур въильигыт ымльаляӈэт ныйылӄэтигыт	
кэйӈын урэйылӄык курык ӈыркычаквъэ льоӈатчыӈатэты эквэтгъи	
оʼравэтльан нутэк ныйылӄэтӄин	
кэйӈэ йылӄыльын катамтылянво лыгнин	
кэйӈэ йыӈотконэн	
йыӈоткок кыеквъи оʼравэтльан	
лыгэн илюкэ нытваӄэн оʼравэтльан эмъэӄэлиӈэ	
кэйӈэ эмтэйпынэн оʼравэтльан арычгытвальын	
эквэтгъи кэйӈын нинимтиӄин оʼравэтльан	
эмтэма оʼравэтльан милгэтгъи	
кэйӈын рыгрыгык йынымнэн	
рыгрыг кэйӈин ӈылетылетгъи	
кэйӈэ эмтэё оʼравэтльан ринтысӄивнин	
кэйӈын мэмлеты иʼрэгъи	
мимлык чыпъылетгъи ӈыленӈылет рыпиӈкувнин	
чыпъынтогъэ ӄулилыругъи оккоймэй чаӈыттыгыргын	
мытив гэвъилин	
оʼравэтльата тъарыгнэн вэлер ӄун гынаным aʼм раӄычгааркын	
гынтаквыргэгыт йылӄынвык рагэлечгааркын гымыкы	
кэйӈэ эʼйӈэвнин оʼравэтльан мэй тумгытом ӄыетги	
оʼравэтльан ӄытгъи	
кэйӈэ ивнин ынӈаталым тычеӈыттэтык	
конпыӈ игыр ӈоткатагнэпы ӄырым ымыӈ оттылгын мынрэӄэвыркын эʼтки гынтаквыргын	
оʼравэтльата ивнин эʼтки	
ымыӈ гым конпыӈ тымчек нутэк йылӄэтык	
кэйӈэ ивнин таам вынэ мылеркын	
оʼравэтльата ивнин ии вынэ ӄылеркын	
вэлер чиниткинэт увикит мытынымчеквылгынэт	
тыӈэскын ныӄаарэркэн гытгак	
йъороръогъэ наӄам эӄэвиръыльын ӄэвъяӈӈогъэ	
кайӈыран льунин ынкы рэсӄиквъи	
кэйӈын рагтыгъэ	
яраӈы йыӈоткойвыӈонэн чама гыролмэвыӈонэн	
ӄынвэр рылгъэ	
тыӈэскын кыпчевнэн эвиръыт тъаётчайвынэнат	
ӄынвэр тыӈэскынэ ивнин аʼмын тъылгыргэгыт	
кэйӈын ӄулильыругъи каакомэй иаʼм гынмыеп ивкэ	
кэйӈэ пынлёнэн мэӈко етгъи	
тыӈэсӄынэ татлыгнэн ӄаарэтльэгым эмӄивъетэ ӈутку тырэсӄивык	
кэйӈэ ивнин ээ опопым гымыг рээн ӄыльэлеӈитги	
ытрэчым вай гым ымльаляӈэт ныйылӄэтигым	
тыӈэскынэ очнэн ээ мачынаным ымыӈ гым трэйылӄылетыркын	
кэйӈэ ивнин эченурым ынӈэ рыйиткутэ инэныгъевкэ лыгэн выква эвытлым уттэ левтык ӄэнаркыплыркын	
йылӄэтгъэт	
тыӈэсӄынэ йылӄыльын кэйӈын мэрынрэӄэй рыгрыкгыпы рыеткоӈӈонэн	
кэйӈын ӄутысӄычетгъи оккоймэй ръэнут етгъи	
вэчьым кэлы	
тыӈэсӄынэ ивнин мэй аны гымнан тынйиткугыт	
кэйӈэ ивнин гынтаквыргэгыт иаʼм рыйиткутэ инэныгъевыркын	
нэмэ йылӄэтгъэт	
ӄолетъылё нэмэ рыгъявыӈонэн кэйӈын тыӈэсӄынэ	
выквылгын пиринин левтык кыплынэн кэйӈын	
эвырым кэйӈын валёмгъэ	
ивнин рэръэӈыркын	
тыӈэсӄынэ татлыгнэн трарагтыӈыркын	
кэйӈэ ивнин ии опопы ӄырагтыгэ	
ӈутку ӈэйык рымагты гынин яральыт варкыт	
рагтыгъэ тыӈэсӄын	
пыкиргъи ярак	
гаӄолема нокватпэнрыгъан намӈылён миӈкы нытвайгыт	
кэйӈык рээн нытвайгым кэйңын ынкъам оʼравэтльат оʼравэтльат рэлку нытваӄэнат	
люур кэйӈын рэсӄиквъи	
оʼравэтльата кытгынтыпэнрынэн оммачайпынэн	
рынэнин ӈаргыновты рытайкаватыӈонэн	
кэйӈэ оʼравэтльан рыпирӄынин ранмыткынык	
рэлку вальа оʼравэтльата ралкойпы тынпынэн пойга рэнмык тынупэтыльын	
мытив кэйӈын ӄытлыги оʼравэтльан	
катам нанӄык тынпынэн	
оʼравэтльан тынпыё тъылкамаграръогъэ иикыккаа	
йъэлии гым энанмыркын	
кэйӈын иʼрэгъи	
кытгынтынтогъэ тынпыткольын ралкойпы	
эвын гэвъилин оʼравэтльан тынпыё нанкык	
кэйӈын льунин иʼрэмйыльын ралкойпы тынпыткольа	
аʼйӈавъевыӈонэн мэй ӄыетги	
кэйӈын энмэч гэвъилин	
ынӄом гитэнин въэтвальын оʼравэтльан	
ӄулилыругъи ӄаӄамэй мытив кэйӈын тытынпын ӄытлыги оʼравэтльан	
эʼрыкур нычимгъуйгым кэйӈын тытынпын ӄытлыги оʼравэтльан	
ӄол аʼачек колё никвыӄин наӄам мачтотъэты вальын	
ӄол рыннин ытлыгэ кэйӈыгилийгут рыннин	
ынӄэн аʼачек кэйӈыгилигъи	
ынкъом чемгъотваӈӈогъэ	
ӄынвэр иквъи китаӄуным мымӈылёнат ӈуткэкинэт эвыр рантоӈыт	
ӄол йильэӄэй ӈытогъэ	
пынлёнэн мэй гыт кэйӈигыт	
йильэӄэй еп туръэйӈэвкы авынъайӈаровты рылысӄычатгъэ чиккк	
оʼравэтльан лыгэн иквъи каакомэй вэлер гататлыӈыткота йъэлии тэнӈу инэлгыгъи	
нэмэ ӄол ӈытогъэ	
нэмэ пынлёнэн йильэқʼэй рылысӄычатгъэ авынъайӈаровты чиккк	
ӄынвэр аʼачекычгын кытгынтакватгъэ	
акватэты иквъи каакомэй ынръам кэйӈэ тэнӈу нэлгыркынигым	
опопы мырагтыгъак	
ярак пыкиргъи	
ытлыгэ пынлёнэн аʼмто кэйӈын тымын	
эккэтэ татлыгнэн ванэван эʼтки кэйӈыт тылвавынат пынлёк	
пынлёк йъэлии тэнӈу нылгигым	
ытлыгэ ивнин каакомэй мэвын пынлёта ӄынмыгын кэйӈын	
эккэтэ ивнин аны миӈкрим гымнан кэйӈын эйгулеткэ	
ынкъам ынӄэната нэнамӈылёйгым эмрэйгуленӈэ	
наӄам пынлёкым йъэлии нытлысӄычатӄэнат наӄам гым тэнӈу нылгигым	
ытлыгэ ивнин вынэӈын ӄыпаа кэйӈыгилик	
яйвачгыргэгыт кэйӈэ тэнӈу нэлгыркынигыт	
юрэӄ ымыӈ пипиӄылгэ тэнӈу нэрэлгыгыт лывавыльэгыт кэйӈук	
эккэтэ пынлёнэн кэйӈэ тэнӈу нэлгыркынигыт	
юрэӄ ымыӈ пипиӄылгэ тэнӈу нэрэлгыгыт лывавыльэгыт кэйӈук	
эккэтэ пынлёнэн ынръам ръэнут пипиӄылгын	
ытлыгэ ивнин каакомэй ынръам ӄэйвэ гэчимгъуйгыт	
ымыӈ пипиӄылгын эйгулеткэ	
эккэтэ ивнин китаӄуным нэмэ мыкэйӈыгилик	
ытлыгэ ивнин вынэ чамъам рэкэйӈу миӈкрим ымыӈ пипикылгын еп гэмо лыӈыркын	
эккэтэ ивнин итыкым вэлер мыпипиӄылгыгилик	
ытлыгэ татлыгнэн ээ китаӄуным ӄыпипиӄылгыгили	
экык пипикылгыгилигъи	
нылеӄин ӄэнъевӄэйык гырголягты кэйӈын льунин	
чамэтанэн чымчеӄэй рытчынин	
ӄэгнэвнин тымнэн	
йъонэн нинэгрулмыӄин	
ӄынвэр ӄулилыръугъи колёмэй нымэйыӈӄин пипиӄылгын	
ынӄом ынӈин энвэнӈыкэ рэмтэйпыӈыӈонэн	
лывавнэн эмтэйпык	
ӄынвэр пэлянэн	
акватэты иквъи колёмэй пэпэӄылгычгын нитчыӄин	
ярак пыкиргъи	
ытлыгэ пынлёнэн аʼмто пипиӄылгын тымын	
эккэтэ татлыгнэн ии тынмын кытъаткэ тылвавын эмтэйпык—колё нитчыӄин ӄоныры колё нымэйыӈӄин ӄынур маёлгын	
нитчыӄин ӄоныры колё нымэйыӈӄин ӄынур маёлгын	
ытлыгэ ивнин ынръам ынӄэн ӄэйвэ этлы ӄинэтэмъюӈ	
алымы пипиӄылгын гымнан ымыӈ яатрылга тъынилгитын	
эккэтэ ивнин аны колё нымэйыӈӄин наӄам колё ӄэргыльычгын ӄынур ныглёльычгын	
ымыӈ гыткачгыт нъомӄэнайӈыт ымыӈ уʼмуттык омыӈ вальычгыт	
ытлыгэ ивнин вынэ ынӄэн инэтэмъюнйивыркын	
гымнан люнльутэ тынтын гынник уʼмуттымил омгыткаяальын	
эккэтэ ивнин ивкэ ӄуным мынйъогъан ынкъам ӄыльугын	
найъогъан	
пыкиргъэт тымкайӈык	
ытлыгэ экык ивнин каакомэй вынэ ӄырымэн пипиӄылгын вай кэйӈын	
экык иквъи каакомэй наӄам нивӄинэт	
кэйӈын ымыӈ ӈэйык майыӈыʼӈ валmын	
ытлыгэ ивнин вынэ ӈоткэн кэйӈын игыр ӄыйгулетгын	
эккэтэ очнэн ии вынэ игыр тыйгулетын кайӈычгын	
ытрэчым пипиӄылгын тытчын эйгулеткэ	
итык кэйӈын тыйгулетын	
кэйӈын нэнвэнӈыгъэн ынкъам нанрагтатын	
ярак пыкирык эккэтэ ытлыгын ивнин аʼмын ръэтитэ пипиӄылгын трэйгуленӈын	
ытлыгэ татлыгнэн ӄырым игыр ыннэнныкитэ ӄыйгулетгын пипиӄылгын 	
эккэтэ очнэн ээ итыкым раӄылӄыл эвнэйгулеткэ	
ӄонырым лыгэн итык ӄырым вэтгавтомго мылгын	
ӄэйӈун йъэлии тэнӈу рэналгыӈогъа	
ӄынур айвэ кэйӈэ лыгэн итык ӈыркычгыргын пипиӄылгықʼэй чавчывалявтыткынык чавчывачга ӈэргэрык ыʼлё ӈэлвыл яргыткынык нинэнлийвыӄин	
пипиӄылгыӄэе йъонэн	
чавчывачгын нытвэтчатваӄэн	
пипиӄылгыӄэе яалейпы чамэтаннэн ынӄом чавчывайӈык гыткаеквэ тыттэтгъи лявтыткынык вакъогъэ	
чавчывачга гэмо нинэлгыӄин ыныкаткынык вальын пипиӄылгыӄэй	
пипиӄылгыӄэе лявтыткынгыпы пынлёнэн аʼмто нитчигым	
чавчывачгын пынлёк лыгэн ӈалгылегты лылепыткуръугъи	
чавчывачгын эквэтгъи ӈалвылыӈӄачагты	
пипиӄылгыӄэй ынык лявтыткынык нывакъотвӄэн	
пипиӄылгыӄэе нэмэ пынлёнэн аʼмто еп эпэӈъивэткэ	
чавчывачгын пынлёк лыгэн яалегты таалгылятысӄычатгъэ	
ынӄом иквъи ытлён ръэнут вэтгавчерыркын	
пипиӄылгыӄэе ивнин ӄоо ытлён ръэнут	
ӄынвэр чавчывачгын авынӄолельыровты гыролмысӄагтыткольатыӈогъэ мэй мэй мэй	
ытлён тырэӄыркын	
ръэнут вэтгавчерыркын	
пипиӄылгыӄэй кэӈкэлетгъи чавчывачгэпы ынӄом чавчывачгык ыʼттъыёча вэтчагъэ	
ынӄом чавчывачгын ивнин ытлён рэӄыркын ӄулильыльэтыркын	
чавчывачгын вэтчасӄычатгъэ наӄам ӄымэк нытлепинтыӄэтӄин лылептилыльэтык	
ынӄом равэтгавӈыӈогъэ вайым ээээ	
аны вайым ээээ	
пипиӄылгыӄэе ивнин аны эӄылпэ ӄывэтгавыркын	
чавчывачгын пиӈкусӄычетгъи ынӄом нэмэ равэтгавӈыӈогъэ мэй вайым вайым ээээ	
ӄыпалёмтэл ытлён мэӈин ээээ	
уʼриӈан ныръэӄин	
ӄынвэр пипиӄылгыӄэе кытгынтыпэчасӄэвнэн	
акватэты иквъи каакомэй ынръам гэръэлин чавчывачгын ёргымтакычгын	
чавчывачгын ынкы тымӈамынан панэна нырамӈылтэлӈыльатӄэн ээээ	
ытлён вай ръэнут ээээ	
ӄынвэр эквэтгъи	
акватэты иквъи эʼтки опопы ӄырым мытвын	
ӄаарэтльан колё гэлгипэнъʼивэтлин	
яраӈӄачагты пэлӄынтэтгъи нылвавӄэн тылек	
ӄынвэр вакогъэ	
люур тилмытил льунин риӈэмъетыльын	
эʼйӈэвнин риӈэнэӈ ӄыетги	
тилмытил ӄытгъи	
ӄаарэтльаята ивнин ръапыӈыл	
аʼм уйӈэ	
тилмэ ивнин гыниным ръапыӈыл	
ӄаарэтльата татлыгнэн аʼм ытрэчым гыт гымнан ивкэ риӈэнэӈэну мылгыркынигыт	
тилмэ татлыгнэн эвырым тэгъеӈу ринэлгыркын риӈэнэӈэну ӄинэлгыги	
ӄаарэтльата ивнин кытъаткэ миӈкы травакъогъа	
тилмэ татлыгнэн этыӄун ӄэлелвынчыку чамъам	
ӄаарэтльата ивнин вынэ мэчынкы	
китаӄун мравакъоӈгъак	
тилмэ йыкыргын рааӈкавнэн	
ӄаарэтльан оʼравэтльан ратлыӈылятыӈогъэ тэлмыйыкыргэпы	
лываквъэ рылык	
тилмытил чимгъугъи	
ынӄом иквъи китаӄун ынръам гыткагты ӄинэнрэтги	
ӄаарэтлmfн иквъи ээ вынэ ӄэйвэ	
гыткагты инэнрэтгъи ӄаарэтльан тилмэ рыриӈэвнин	
тилмэ рэӈамъянма ӄаарэтлmfн нэнамӈылёӄэн миӈкэтэ мынлеркын	
ӄаарэтльата нинэныгйивэтӄин ӈоткэн вээм гырголягты	
ынръам ынӄэн ръэнут	
татлыгнэнат вайым гымнин риӈэнэӈ	
ынык вэтгавма тилмытил риӈэгъи	
вэтгавыплыткок гитэнин тилмытил эвын уйӈэ	
ӄулилыръугъи оойоой эʼми гымнин риӈэнэӈ	
миӈкы атчыгъэ	
ӄырэтъевыӈонэн гамгатымкыгэӈгыпы	
наӄам ныӄулильыръуӄин эʼмитлёнайгыт гымнинэйгыт риӈэнэӈэйгыт	
ымныкэрэт ӄыриннин тымкыгэӈгыпы	
ӄынвэр лыгипэӈъивэтгъи	
рагтыгъэ йылӄэтгъи	
кыевкы намӈылёгъан эʼми гынин риӈэнэӈ	
ивнинэт ръэриӈэнэӈ	
никвъэн айвэым гынин еткин	
татлыгнэнат наӄамым айвэ рэӄэ етгъи гыт	
ивнинэт ӄун уйӈэ гымнин риӈэнэӈ	
рэӄыльэтыркынитык пынлёльатыркынэтык	
ээ аʼм раӄылӄыл ӄонырым ӄырымэн риӈэнэӈ ынӄэн тэлмычгын	
риӈэнэӈ пылвынтэн микынэ аʼӄанчемавкы вальын ымыӈ мъэмитэ	
тилмытилым ымыӈ уттэ кыплык рэлевтычимэты	
тыӈэлӄут ваамъеквэ ныгалгагэлеӄэн	
риӈэнэӈ выргыргыӈогъэ	
палёмтэлыӈогъэ тыӈэлӄут	
гырголягты лылепгъи	
ынык гыргоча риӈэнэӈ ныриӈэмъетӄин	
льунин иквъи аʼмын тытэӈэт ръанотайӈын	
наӄам эʼйӈэръуркын	
аʼмын тытэӈэт энанмыркын	
аʼтав ӈутку мыпирӄык	
ынкы пирӄын	
эчги амэчатгъэ риӈэнэӈ тыӈэлӄут иквъи ӄэйвитык амэчатгъэ вачаӄым эӄылпэ мрагтыркын	
кытъаткэ вэчьым миӈкы атчыгъэ	
ӄэйвэм мачынан мрагтыркын	
ынан эвыр рэнапэнрыӈогъа мыӄулильыръук	
юрэӄ тъагтатын ӄулитэ	
эквэтъи ярагты	
пыкиргъи ярак пыӈылтэлыӈогъэ гымнан игыр тыльун ынӈаталым нымэйыӈӄин тэлмычгын	
наӄам колё ныӄулильыръуӄин	
вэлерым тыпкирык	
йъарат гынмыл нылгиегтэлӄылгилюйгым нивигым—игырым тывъиркын	
тэлмычгын	
наӄам колё ныӄулильыръуӄин	
вэлерым тыпкирык	
йъарат гынмыл нылгиегтэлӄылгилюйгым нивигым—игырым тывъиркын	
ытлыгэ ивнин ӄэйвэ гэчимгъуйгыт	
риӈэнэӈ тилму рытчын	
тыӈэлӄутынэ ивнин эвӈан риӈэнэӈ	
ытлыгэ татлыгнэн ии игыр ӄыйгулетгын ынӄэн риӈэнэӈ	
тыӈэлӄут тэнӈысӄиквъи аааа	
какамэй риӈэнэӈ эʼӄэлиӈу тытчын	
игырым тыйгулетын риӈэнэӈ	
ӄонпыӈ игыр ӈоткатагнэпы ӄырым эʼӄэлиӈу мылгыӈон риӈэнэӈ	
чавчывата ванэван ныгынриннин льэлеӈкы ӈэлвыл	
ӄынвэр ыныкӄач нымытвальын оʼравэтльан иквъи китаӄун мынмысӄэвын ӄол ӄораӈы юрэӄ ынӈин рытык нъымчен ынкъам ӈэлвыл нъыгынрэтыӈонэн	
чавчыв ӈалвыльэты ӄытгъи эргыръок	
ӄаачыкойпы ляйвыма льунин оʼравэтльан нинэвэнӈэтӄин	
йъонэн	
инэвэнӈыльэ ванэван ныльунин ыныкы тылельын чавчыв	
чавчывата пыкиринэӈу ивнин оой унмыӈаным иаʼм ынӄэн тымын	
инэвэнӈыльэ ивнин эӄуликэ гынтаквыргэгыт энмэч ӄывинрэтыркын инэвэнӈэтык	
чавчывата ивнин ээй вынэ мынвинрэтгытытрэчым иаʼм рэквыт тымын унмыӈаным	
инэвэнӈыльэ ивнин миӈкрим нивигым—ынкъам нымчен мачынан ӈотӄэнмынмыгъан	
ынкъам нынпаавнэн эмӈэлвыл рытык	
ээ вынэ ӄэйвэ ӄырым игыр эмӈэлвыл мынтыӈон	
мачынан ынӄэн тымын	
йъаратым уʼриӈан иʼны варкын ынӄэн майӈыаʼӄалеӈгыргын	
нымкыӄин ӄораӈы ранмыткоӈынэн ныгыттэӄин тэленъеп ӄол оʼравэтльан ганымытвален	
колё ныгыттэӄин чама колё ныръыӄин	
ынкъам лыгэн тэмъюӈыткуръэну нылгыӄин	
ытлён ӄол итгъи нылеӄин ваамгырголягты	
киткит ныйӈэтӄин	
ӄол оʼравэтльан рырынгиивнин	
тэмъюӈыткуръэнэ пынлёнэн миӈкри нылейгыт	
вайым ныгынникгилийгым	
тэмъюӈыткуръэнэ ивнин ӈотӄэн ваамӄалетлы ӄэквэтги	
ӈутинвээмык эвыча гыныкы нъатчаӄэн тыльун кэйӈын	
гынникгилильэ ивнин вэчьым инэтэмъюӈыркын	
тэмъюӈыткуръэнэ ивнин аны ванэван мытэмъюӈгыт	
тэмъюӈыткуръэнэ пынлёнэн гынан гымнин нынны лыги	
гынникгилильэ татлыгнэн ванэван	
тэмъюӈыткуръэнэ ивнин наӄамым иаʼм мэтиву инэлгыркын	
гынникгилильэ ивнин ээ вынэ гынин нынны гымнан лыги	
тэмъюӈыткуръэнэ пынлёнэн микигымым	
гынникгилильэ татлыгнэн ынӄэным тэмъюӈыткуръэйгыт	
тэмъюӈыткуръы эʼӄэчьусӄычеквъи вэвральатыӈогъэ	
ӄынвэр иквъи ытлён рэӄын ивыркын	
ӈыркычгыргэгыт	
титэ гэйгулетлин гымнин нынны	
гынникгилильэ татлыгнэн ынӄэным тычичевыркынигыт—рэтэмъюӈыткуӈыркын гымыкы	
тэмъюӈыткуръы еп аплывэтгавка гынтэквъи	
лыгэн акватэты иквъи колёмэй ынръам оʼравэтльан кывчемгольын	
гынникгилильэ гынтэвтылельын нинивӄин каакомэй	
ынръам гэръэлин оʼравэтльан	
колёмэй танӈаквыргын	
аааа	
аʼмын эналваквъэ тэмъюӈкы	
ӄол рэмкычигъи рамкэты	
пыкиргъи рэмкык	
никвъэн етти	
ии	
намӈылёгъан ръапыӈыл	
аʼм ытръэчым гым нычимгъуйгым этъым гым гамгъоравэтльак гыттаӈ вальэгым	
ӄутиинэ ивнин нырэӄыным мынгыттэчит эргатык нэмэ ӄыетги	
эченур ӈачыӈкэн ръэт ятэты ӄыркылегын	
гыттакалыръольын рагтыгъэ	
эргатык ӄытгъи гэкэӈэ	
ӈачыӈкэн ръэт кыленин	
ръэтык льунин калеплякылгыкай	
ынкы ныпэрӄытваӄэн гыттакалыръоё	
рычичьэтыплыткунин пылякылгыӄай гыттакалыръольа эквэтгъи	
пэрӄытвальа ынкы пылякылгыӄай эӄылпэ рыльэтэннин ӄолеръэтэты нэмэ ынкы пирӄыгъи	
гыттакалыръольа нэмэ льунин пэнин пылякылгыӄай ӄолеръэтык	
льунэӈу ӄулильыръугъи нэмэ льунин пэнин пылякылгыӄай ӄолеръэтык	
льунэӈу ӄулильыръугъи каакомэй гынмылкинын тантакалгын	
вынэ мыгтын гынмылкин ӈотӄэнына такалго	
йыннэн чейвэ ӄаат ынкы вуннинэт	
пэрӄытвальа ӄаат рыгынтэвэннинэт	
пыляӈӈытальын каагты ӄытгъи	
ӄаат уйӈэ наӄам йытъё пылякылгыкай лывавнэн льук	
кулильыръугъи каакомэй колё ныгыттэӄин оʼравэтльан	
иаʼм тивын	
гамгъоравэтльак гыттаӈ вальэгым	
лыгэн итык аӄаака тынъэлык	
ръэтгымнэн ӄаангынтаватыльын	
ярак нытваӄэн йъонэн	
ӄаангынтаватыльа пынлёнэн гыттакалырольа айвэкэнына ивнин ынӈаталым ныгыттэйгыт	
пылекэ аӄаака рытчыткуркын	
каангынтаватыльа ивнин чейвэ ӄырагтыгэ ӄырым ӄаат мыйылгыт	
чеӈэтым гыт чинит рэгыттэчинӈыгъи	
чейвэ рагтыгъэ гыттакалырольын	
ынӄэн гатвален тэленъеп аӄалыльанма	
ӄол оʼравэтльан ӄонпыӈ эʼӄэльэ ванэван ыʼнынрэӄэвын	
ытръэч нымӈылёӄэн ынӄом ныпэляӄэн	
эʼкэльэ льук нымӈылёӄэн микигыт	
нэнататлыӈӄэнат оʼмйъаяӄэгым	
нэмэ нымӈылёӄэн нырэӄигыт	
нэнататлыӈӄэнат ныкымъырэрэйгым	
ынӄом ныпэляӄэн	
ӄол рыннин кымъылгын колё нымкыӄин румэкэвнин	
ынӄом кымъынчыку рытыӈонэнат	
эʼкэльыт рырынгиивнинэт ӄликкин	
намӈылёан микигыт	
татлыгнэнат оʼмйъаяӄэгым	
нэмэ намӈылёгъан нырэӄигыт	
татлыгнэнат иръын нинэмлюйгым	
ивнинэт ивкэӄуным ӄыетгытык гымнин мымлыт торыкы мынкалыровынат	
эʼӄэльыыт ӄытгъэт	
кымъымкын кымъынчыку рытъёт рыкалыровнэнат	
эʼӄэльыт гынтэквъэт еп эплыгитзкэ кымъыт	
гынтавакватэты иквъэт колёмэй мэйӈымымлыльын	
оʼмйъаяӄына тэнӈу рытчынинэт аааа	
аʼмын колё эʼӄэльыт тынчеӈыттэвынэт	
аʼмын эвӈан кывчемгъольэгым — эмрэӄум эʼӄэльыт мынъэӄэлиӈэвынэт	
ынӄом нэмэ кымъыгэлеӈӈогъэ	
пипиӄылгыӄэй льунин пиринин	
эквэтгъи пипиӄылгыӄэй нинэнрыӄин	
нэмэ ыннэн рырынгиивнин эʼӄэльын	
льунэӈу эʼӄэльын оʼмйъаяӄ вакъосӄычатгъэ	
эʼнныкагыргын ыʼръымлёӈӈонэн	
эʼкэльэ пынлёнэн микигыт	
оʼмйъаяӄэгым	
эʼӄэльэ пынлёнэн нырэӄигыт	
вайым колё гэмымлынӈэйгым иръын нинэмлюйгым	
оʼмйъаяӄына ивнин ивкэӄуным ӄыетги гымнин мымыл ӄыльугын	
эʼӄэльын ӄытгъи	
оʼмйъаяӄына ивнин ӄилкымъет	
эʼӄэльын илкымъетгъи	
оʼмйъаяӄына эʼӄэльин мынгыӄач пиринин	
пипиӄылгыӄэй почьачыковты ёнэн	
эʼӄэльын ыʼсӄагтыткоръогъэ ӄулильыръугъи мэй мэй	
мымлычгын мымлычгын	
гарыглен гарыглен	
ӄынвэр пипиӄылгыӄэй ратрочыко нъэлгъи	
эʼӄэльын пытӄылым ӄулильыръугъи колёмэй ръанотайӈын ратрочыко нъэлгъи нъэлгъи	
ытлён уʼриӈан тыръэгъэк	
оʼмйъаяӄына тэнӈу рытчынин аааа	
ымыӈ мымлык ролыӈ вальын эʼӄэльын	
ӄынвэр эʼӄэльэ пиринин пипиӄылгыӄэй ратрочыкойпы лейвыльын	
ынръам мынгык юуткугъи пипиӄылгыӄэй	
ӄынвэр эʼӄэльын гынтэквъи ынӈин пипиӄылгыӄэй мынгык ёоткотвагты	
оʼмйъаяӄына гынтэвтылельын эʼйӈэвнин мэй ӄыетги	
гымнин мымлычгын мыгтын гынык мынгэпы	
эʼӄэльын пэлӄынтэтгъи панэна пипиӄылгыӄэй мынгык ныйготкотваӄэн	
эʼӄэльин мынгытлыӈын гэнмутлытъыръувлин пипиӄылгыӄэе	
оʼмйъаяӄына йымнин пипиӄылгыӄэй аʼӄальымынгэпы	
ынӄом эʼӄэльын гынтэквъи	
гынтавтыляма нивӄин колёмэй эрвыванныльын мымлычгын	
оʼмйъаяӄына тэнӈу нинэлгыӄин гынтэвтылельын аааа	
аʼмын вытку тыльун оʼравэтльан вэнъым ынан тотъэты вальын	
наӄам вэнъым ынан нырулӄин	
валвыйӈа льунин эчьытъул ӄорэн мэчнымэйыӈӄин оʼравэтльэн раратъё	
авынтанӈыткольатэты пиринин аааа коккоккок	
аʼмын вэлынкыӄун трэчьытъулюльэты	
оттыткынэты рыльэтэннин ынкы роӈӈонэн	
тыргук амӄынлывавкы роо тэнӈу нинэтчыӄин аааа колёмэй ынръам ачьыйӈын ныгтыӄэн	
аааа коккоккок	
аʼмын вэлынкыӄун микынэ гымыкы гапэлялен	
ятъёлӄая эʼйӈэръульын валёмнэн чамэтанэн	
эчги валвыйӈык ванвык уттык ынкэгиӈкы нъэлгъи эʼйӈэскыченнин эй	
валвыйӈын эмчеӈыттэтэ рыпэт гароома эрэтгъи	
араттыляма ныӄулильыръуӄин коккоккок	
ынръам poo ръэгъи	
ятъёлӄай авынӄолельыровты гынтэквъи ооккоймэй	
ооккоймэй	
валвыйӈын эрэтык рыпэт гъылчыкутлин	
ыʼлчыкойпы ӄутгъи	
ятъёлӄай иʼрэмйылтыльын льунин аʼйӈавъевыӈонэн роо ӄыетги	
ынӄом риӈэгъи	
рэӈамъянма нивӄин какамэй ынръам роо гынтэквъи	
пипиӄылгыӄэй тымкыгэӈгыпы нылейвыӄин	
пипиӄылгыӄэе льунин валвыйӈын эʼйӈэвнин апай ӄыетги мымлюгыт	
ӄытгъи валвыйӈын	
пипиӄылгыӄэе мымлёӈӈонэн	
мымлёма йылӄэтгъи валвыйӈын	
лыгэн йылӄэтгъи валвыйӈын льулӄыл кэлийвынин пипиӄылгыӄэе валвыйӈэн вылӄэ	
льулӄыл кэлийвыплыткунин эквэтгъи пипиӄылгыӄэй	
йылӄыльын пэлянэн валвыйӈын	
кыеквъи валвыйӈын ӄулильыръугъи коккок эʼми пипиӄылгыӄэй	
ынӄом риӈэгъи валвыйӈын вээмык гыргоча	
рэӈамъянма нинэгитэӄин мимыл	
льунин чиниткин выйилвыйил мимлычыку	
ӄулильыръугъи ынръам мэӈин	
китаӄун мыйъон	
йъонэн чиниткин выйилвыйил	
аʼйӈавъевыӈонэн чиниткин выйилвыйил мэй ӄыетги	
ӄынвэр мэчэлкылнин ынръам мэлгымнин выйилвыйил	
ӄынвэр тэӈэлкылнин	
ӄулильыръугъи вынэ ӄэйвэ гымнин выйилвыйил	
чемэт ынӄэната пипиӄылгыӄэй гынтэквъи льукэлиткыльуйгым эʼӄэлиӈу эмлыӈэ	
пчиӄэтэ ӈээкык ивнин ӄаймыгэ	
ӈээккэтэ ивнин мэмлеты трэкувлытку	
ытльата ивнин омкэты ӄинэнрэтги	
чамъам тринэнрэтгъэ — умкыт рэлпиӈыт	
оʼмромкэты ӄинэнрэтги	
трамынгытаргъа	
ытльата ивнин ӄылейпыгэ	
лилит рэчимэнӈыт	
тититэ ӄыннигынэт	
титиӈы рэмлегъэ	
уʼмтитэ ӄыннигынэт	
трэрылгэюпы	
ӄывэлепыгэ	
вэлывэл рэквгъэ	
ытльата ивнин ынӈаталым нъэнӄэйгыт	
ӄырымэнайгыт эвӈан гымнинэйгыт ӈээккэйгыт	
ӈээккэтэ ивнин евъев маймыгъак гынинэйгым ӈээккэйгым	
кэйӈын ваамӄалетлы нылеӄин	
челгырэӄокалгын ралӄаӈынвык йъонэн ныталёӄэн	
пыкиринэӈу кэйӈэ пынлёнэн челгырэӄокалгын нырэӄигыт	
челгырэӄокалга татлыгнэн вайым ныталёйгым	
кэйӈэ очнэн ээ	
ынӄом челгырэӄокалгын ивнин аʼм вынэ виин мынымӈылтэлыркын	
кэйӈэ ивнин янор гым мымӈылтэлык	
кэйӈын мгогъэ пыӈылтэлык ӄол титыкаʼачеко вама ӄэнъевӄэйык гырголягты нылейгым	
эчги крыткынык тынъэлык люур рэвымрэв катам тантэӈӈок риӈэсӄычетгъи	
аны колё гэчеӈыттэтигым	
рыпэтым эмчеӈыттэтэ ыʼсӄагтатык ӄулиӈэйык рымагты тирык	
челгырэӄокалгын энэчгытыльатыӈогъэ оʼтчоймэй аʼмын ныеэпиӈкуйгыт	
кэйӈын нивӄин ии эʼтким аʼачеко вама гамлытвэйгым	
кэйӈын иквъи аʼм гым ратанӈавӈэн гынръам	
челгырэӄокалгын мгогъэ пыӈылтэлык аны гым ʼол титык йыӈэчыку нылейгым яргыеквэ	
пипиӄылгыӄэй тынрынгиивын	
аны ынръам иниквъи	
гымнин магны ӈоонко ӈайгытолыӈкы варкын колё мыгтэкичгыльын	
тэкичгыт ӄынусӄиквынэт	
эвырым гым амраӄамэтваӈа ӈайгытолгэты тылӄытык	
аны ынръам ӄликкин ыʼлёӈэт тымагрэрык	
ӄэйвэ ӈэвэӄ ыʼлё ныкитэ нэнарэрэгым	
аны ӄынвэр ӈайгытолгын энарэрыльатык тынмэрвэтын	
ӄынвэр тынпаавын ӄырирык	
аны колё гэпэӈъивэтигым магрэрык	
аны ӄэлюӄым рыпэт ӈайгытолгын энарэрыльатык гыргочагнотасӄын уйӈэ тытчын	
лыгэн ръылӄылю тытчын	
ынӄэн ӈайгытолгын кытур тыльун	
вытку киткит нымэчвъэйининиӄин	
вай алымы ӈирэӄӄликкин гивиӈит галягъэ панэна ръылкыльын	
челгырэӄокалга кэйӈын ивнин аʼм гым тыплыткук	
кэйӈэ ивнин ээ аʼм ратанӈавӈэн	
энмэч мынлеркын	
челгырэӄокалга ивнин ии вынэ мынлеркын	
амъянра эквэтгъэт	
ӄэпэр майык нытваӄэн	
йъонэн челгырэӄокалга	
челгырэӄокалга пынлёнэн ӄэпэр нырэӄигыт	
ӄэпэрэ татлыгнэн оʼравэтльэн магтэ нинэнчичьэтигым	
плеэн ӈутку ръэнутэт гапэляленат	
челгырэӄокалга ивнин ынӈаталым гыт нытульигыт	
ӄэпэрэ ивнин ръэнутым тытульэтын	
челгырэӄокалга татлыгнэн ынӄэным игыр нытульэтигыт тыйъогыт майык	
ӄэпэр тульык курык ӈыркычаквъэ гынтэквъи	
челгырэӄокалга гынтэвтылельын нинивӄин ӄапатчыӈын тольарайӈын	
ӄол итгъи кытэпалгыӄай вылтумкыӄэнъев гырголягты эквэтгъи	
кырыткынык нъэлгъи вэтчагъэ нытлепыткуӄин ӈалгыл ӄанъяврочгылгэты	
люур кэйӈын льунин ӄыргочыкойпы илюльыльын	
нинэгитэӄин	
ӄынвэр таӈъора нъэлгъи	
кытэпалгыӄай эмӄэлелвынэ нивӄин ынръам оʼравэтльэн ёройӈын оонъыгэлеӈӈоэ	
ӄынвэр иквъи китаӄун мыйъон	
нэнайъоӄэн нэначамэтаӄэн	
эчги чымче рытчынин пирӄыгъи умкыгиӈкы ынӄо нинэвинвыгитэӄин	
ӄынвэр кэйӈын кытэпалгыӄайык чымчеӄэй нъэлггъи	
кытэпалгыӄай тэнӈысӄиквъи аааа	
ёройӈын	
кэйӈын чеӈыттэтык авынӄолельыровты ыʼсӄагтыткоръогъэ каакомэй ёройӈын ёройӈын	
нэмэ кэйӈын чайвыткоӈӈогъэ	
кытзпалгыӄая нэмэ эʼйӈэсӄыченнин мэй гыткалыёройӈын	
кэйӈын ӄулильыръугъи мэй гыткалгыйӈын	
ӄынвэр кэйӈын емгымгыёгъэ умкыт нинэгитэсӄычетйивыӄинэт ынкъам чиниткинэт гыткат	
ынком умкыкэгти пынлёйвыӈонэнат мэй ръаёроӈы	
эʼми ёроӈы миӈкы варкын	
кытэпалгыӄая ивнин ӈотӄэн	
кэйӈын рычеӈыттэвнин	
авъаӄ	
ӈотӄэн	
кытэпалгыӄая тэнӈу рытчынин кэйӈын аааа	
ёройӈын нычеӈыттыӄин	
кэйӈын гынтэквъи авынӄолельыровты оккоймэй ёройӈын	
кытэпалгыӄая тэнӈу рытчынин аааа	
аʼмын ёройӈын нычеӈыттыӄин	
кэйӈын амэчатгъэ	
кытэпалгыӄай паагъэ тэнӈыткук эмӄэлелвынэ нивӄин какамэй эвӈан оʼравэтльат чаӈыттыёрольыт	
наӄам ымыӈ вэнъым мэйӈыӄулильын ёрочгын	
наӄам ымыӈ мэлюунъульын	
аʼмын ӄэйвэ этлы мырэтыляк выткукин гэӄулилин ёроӈы тыльун	
ымыӈ мэлюунъульын	
аʼмын ӄэйвэ этлы мырэтыляк выткукин гэӄулилин ёроӈы тыльун	
ӄынвэр эквэтгъи	
акватэты иквъи эʼтки юрэӄ нэмэ трэльуӈын	
опопы мылеркын эʼтки паӈъэквыргын тэнӈыткук	
кэйӈын омкычыкойпы нылейвыӄин	
вопӄата льунин йъонэн мэрынрэӄэй	
эчги чымчеӄэй рытчынин эʼйӈэвнин мэй ӄыетги	
кэйӈын рычеӈыттэвнин	
кэйӈын чеӈыттэтык ыʼсӄагтатгъэ	
ынръам эʼнныпаӄытвэтлягъэ	
левыт нутэсӄык инэпгъи	
кэйӈын нырэчымгунтэнӈыӄин нылвавӄэн	
вопӄы нытэнӈыткуӄин аааа	
ынръам кэйӈын нутэсӄык ратлыӈыркын	
кэйӈын ымъылёӈэт нырэчымгунтэнӈыльэтӄин	
ӄынвэр вопӄата йъонэн	
налгыӈойӈыӄайгыпы пиринин ынӄо тиӈусӄыченнин	
налгыӈойӈыӄай рыльыпэннин	
лыгэн кэйӈын налгыӈойӈынльыпаннэн вопӄата	
гынтэквъи вопӄы омкычыковты	
ынӄо гэтаӈңонэн кэйӈын рэчымгунтэнӈыльын	
кэйӈын ӄынвэр волӄытвэӈӈок чымгъунтэтгъи	
вопӄата йъонэн	
кэйӈын гэлгипэӈъивэтлин рэчымгъунтэнӈыльэтык	
нытэлгыльэтӄин	
вопӄата пынлёнэн кэйӈын рэчымгунтэнӈыльын	
кэйӈын ӄынвэр волӄытвэӈӈок чымгъунтэтгъи	
вопӄата йъонэн	
кэйӈын гэлгипэӈъивэтлин рэчымгъунтэнӈыльэтык	
нытэлгыльэтӄин	
вопӄата пынлёнэн ынръам рэӄыркын	
иаʼм тэлгыльэтыркын	
кэйӈэ татлыгнэн аны вайым игыр ӈотко омкычыкойпы нылейгым ынръам люур микынэ инъэйӈэквъи	
ынръам ынкы колё тычеӈыттэтык рыпэт тъысӄагтатык	
ынӄом ытлён микынэ инимпытиӈусӄычетгъи рыпэт левыт нотасӄычыковты рытлыӈаннэн	
ынӄом ынръам ытлён микынэ чит инэвинрэтыркын левыт йыток нутэсӄык энапытвальын	
ынръам налгыӈойӈыӄайгыпы инэпиригъи	
ынръам налгыӈойӈыӄай рылыпъэннин	
ынӄом миӈкри рыгынтэвэннин налгыӈойӈын	
ӄымэл гым игыр аналгыӈойӈыка тытваӈӈогъак	
вынэ игыр ӄонпыӈ ӄымчеги омкычыкойпы лейвык	
ытлён ӄынвэр эвилюкэ нэрэтчыгыт вилют нэрэнчыпъыткувӈынэт	
кэйӈэ ивнин мэӈком мылейвыркын	
вопӄата татлыгнэн таӈамӈагъеквэ ӄылейвыркын	
кэйӈэ ивнин ӄэйвэ ӄырым мыкувлыткук ӈагъеквэ лейвык	
вопӄата татлыгнэн кырым	
кэйӈэ ивнин аʼмын рээным кытэпат эʼткиӈыт	
наранмыгым	
вопӄата ивнин ээ вынэ ӄэйвэ	
опопы эвыр мэӈко ӄылейвыркын	
кэйӈэ ивнин опопы мынлеркын	
вопӄата очнэн ии вынэ мынлеркын	
эквэтгъэт амъянра	
кэйӈын ытри эмчьачокалгын гэтумгэвлинэт	
ӄонпыӈ нырачвыӈӄэнат	
ӄонпыӈ имчьэчукэтэ нэнапэчайвыӄэн кэйӈын	
кэйӈын пэчайвык нылгэӈыркылятӄэн	
имчьэчукэтэ ӈыркылятыльын тэнӈу нинэлгыӄин аааа 	
аʼмын нимпэйгыт	
алымы колё нымэйӈигыт вачаӄ ӄонпыӈ тыпэчайвыркынэгыт	
ӄынвэр ӄол рыннин кэйӈэ эмчьачокалгын ивнин китаым ынръам тэйкэвэ мынинмык	
эплеэн ринэнрулылтэвы	
имчьэчукэтэ ивнин оккой эʼтки чамъам нырулигым	
кэйӈэ ивнин аны мачынан эплеэн мэӈин армаӈ вальын	
имчьэчукэтэ ивнин туук китаӄуным мынтэйкэвмык	
тэйкэквъэт	
имчьэчукэтэ кэйӈын янотгытката рыгрыкгыпы пиринин ынкъам ринтынин	
ӈайыткынык рирэннин	
кэйӈын тъылкамаграръогъэ пиринин ынкъам ринтынин	
ӈайыткынык рирэннин	
кэйӈын тъылкамаграръогъэ иикыккая эмчачьокалгыӄай яйвачгыргыӄай нэрмэӄинэӄэй	
имчьэчукэтэ эʼйӈэвнин мэй ӄыетги	
кэйӈын ӄытгъи эмчьачокагты натӄатӄэн	
имчьэчукэтэ тэнӈу нинэлгыӄин аааа	
кайӈычгын нылгэныролӄэначгын	
кэйӈэ ивнин аны энанӈыркылявыркын эӄуликэ	
имчьэчукэтэ нэмэ пиринин кэйӈын вэлёйпы ринтынин гытгэты	
кэйӈын гынонгытгык иргъи	
ӄулильыръугъи уууу	
аʼмын эккагыргын тэӈимчьэчукэӄэй	
имчьэчукэтэ тэнӈу рытчынин аааа	
аʼмын ынывмич кэйӈын эчерикэ рэнъэлгъэ	
кэйӈын гычормэты тэвыльатгъэ	
тэвыльанма нытэнӈыткуӄин аааа	
аʼмын эмчьачокалгыӄай нэрмэӄин	
кэйӈын ӈыпэгъи гычормэты	
имчьэчукэтэ ивнин каакомэй аʼмын колё лыгэтампэратвэй	
кэйӈэ ивнин эвӈан тытампэратвэк	
имчьэчукэтэ татлыгнэн аны колё вэнну тылгыркынигыт гынывмич тампэратвэй	
кэйӈэ ивнин вачаӄым мылеркын гымнин кэйӈытумгыт мылӄырирынэт	
гатампэратвэёченайгым	
имчьэчукэтэ ивнин ии вынэ ӄылеркын вэлер тынтампэратватгыт	
эмчьачокалгын ӄачгыпоттычыкойпы ӈытогъэ	
эквэтгъи ваамӄалетлы	
равыльэӈӄай рырынгиивнин	
имчьэчукэтэ ивнин ынръам гыт маӈэнвараткэнайгыт	
равыльэӈвараткэнайгым	
гытым маӈэнвараткэнайгыт	
эмчьачоквараткэнайгым	
равыльэӈа эмчьачокалгын ивнин каакомэй ынръам	
гынин налгыӈойӈын нувӄин наӄам увик нилгыӄин	
имчьэчукэтэ гитэнин налгыӈойӈын ынкъам иквъи каакомэй ынръам	
налгыӈойӈын гэръэлин	
чит нилгыӄин	
ии алымым чит нилгыӄин	
равыльэӈа пынлёнэн гэмо лыӈын увъэлетыльын	
имчьэчукэтэ татлыгнэн алымым гынмыл нилгыӄин	
нэмэ равыльэӈа эмчьачокалгын ивнин каакомэй ынръам	
гынин увик нилгыӄин наӄам налгыӈойӈын нувӄин	
имчьэчукэтэ гитэнин увик ӄулильыръугъи каакомэй ынръам иаʼм тилгэтык	
равыльэӈа пынлёнэн лыги люӈылгэ рытын титэ илгэтгъи	
имчьэчукэтэ татлыгнэн алымым айвэ нувигым	
равыльэӈа ивнин каакомэй ӄоныры ынръам гэрэӄигыт ымыӈ лылет нувӄинэт	
эмчьачокалгын ӄулильыръугъи оккоймэй ытлён тыръэгъэк	
иаʼм увик алваӈ нъэлылетыркын	
равыльэӈа ивнин ӄэйвэ гэчимгъуйгыт	
алымы эвын ынӈин вальэгыт нилгигыт ымыӈ налгыӈойӈын эвын ынӈин вальын	
эмчьачокалгын гынтэквъи	
акватэты иквъи ытлён тыръэгъэк	
равыльэӈа гынтэвтылельын нинивӄин аʼмыным ытлён гымык яральэты тратвыгыт	
кэйӈын ытри вопӄы рынгивигъэт	
кэйӈэ ивнин каакомэй етти	
ии тыетгъэк	
кэйӈэ чиниткин увик гитэнин	
ынӄом вопӄан	
ынӄом иквъи каакомэй ынръам иаʼм амалваӈ вальыморэ	
вопӄата ивнин ръэнутым алваӈ вальын	
кэйӈэ татлыгнэн ынӄэным гынык левтык гэнӈэлинэт оттычгыт наӄам гымык уйӈэ	
вопӄата гитэнин чиниткин увик ынкъам левыт	
ынӄом кэйӈын гитэнин	
иквъи каакомэй кээглынангэт ынръам гэръэмури	
кэйӈэ ивнин ӄоныры ымыльо алваӈ валыт рыгрыгыт гыткат	
лыгэным ымыльо	
кэйӈэ ивнин китаӄун мынэквэнмык чеэкэй	
юрэӄ мэӈин мыныльун ынкъам мынымӈылён	
эквэтгъэт	
кытэпалгын нэнрынгиивын	
кытэпата пынлёнэнат ныръэтури	
кэйӈэ татлыгнэн вайым мури иаʼм амалваӈ вальыморэ	
ынкъам ынӄэната нымӈылёгэлеморэ	
ынӄом кэйӈэ кытэпалгын гитэнин ынкъам иквъи ӄоныры ымыӈ гыт алваӈ вальэгыт	
кытэпата ивнин иаʼм алваӈ вальэгым	
кэйӈэ татлыгнэн ынӄэным гынык левтык гэнӈэлинэт ӈирэӄ оʼмоттычгыт	
наӄам гымнин уйӈэ	
ынръам вопӄаным ымыӈ левтык гэнӈэлинэт вырымкоттычгыт	
кытэпалгын иквъи каакомэй ынръам ӄэглынангэт иаʼм амалваӈ вальыморэ	
кэйӈэ ивнинэт китаӄуным мынчимгъумык юрэӄ мыныкэтъон иаʼм амалваӈ вальыморэ	
кытэпалгын гынтэквъи	
лыгэн иквъи эʼтки гым чамъам трэчимгъу	
ымыӈ вопӄы гынтэквъи	
лыгэн иквъи эʼтки ымыӈ гым чамъам трэчимгъу	
кэйӈын ынкы гыролмакы ыʼсӄагтыткольатыӈогъэ наӄам ныӄулильыръуӄин каакомэй ынръам тумгыт ръэгъэт	
майӈычемгъомачы иаʼм гынтэквъэт	
вопӄы ваамъеквэ нылеӄин	
ӄэпэрэ эʼйӈэвнин ельой ӄыетги	
вопӄы кытгъи	
ӄэпэрэ пынлёнэн ръапыӈыл	
аʼм уйӈэ	
гыниным ръапыӈыл	
ӄэпэрэ татлыгнэн аʼм ытръэчым нычимгъуйгым ивкэ ӈирэмури гыткат мынылпууръыркынэт	
гымръам эквыгытката тъитык	
вопӄата ивнин кытъаткэм миӈкри мыныгтынэт ыпытвальыт гыткат	
ӄэпэрэ татлыгнэн аны оʼравэтльатым мынылӄырирынэт	
ыргин валят варкыт ыʼнычвинэт гыткат	
гынин гыткат гымык ыʼныйпатынат	
гымнин гыткат гынык ыʼныйпатынат	
вопӄата ивнин аны рээным наранмымык оʼравэтльата	
гым роолӄылё наранмыгым	
гытым нэлгын вилю эмрэлгыӈэ	
ӄэпэр чимгъугъи ынӄом иквъи вынэ ӄэйвэ оккой наранмымык	
чама гымнин гыткат гыто тытчынэт	
йъэлыги оʼравэтльамайык тульэтык ирвывэгычьыт	
вопӄата татлыгнэн ымыӈым гымнин гыткат гыто тылгыркынэт иʼгэ кылыльэтык иквычьыт гынтэвык	
ӄэпэрэ ивнин вынэ ӄэйвэ эвнэлпууръыкэ мынынтынэт гыткат	
таам мынлеркын	
кэйӈын маёлгыткынык нытвэтчатваӄэн	
йильэқʼэй вээмык никвичиӄин	
йильэӄэе кэйӈын льунин вэтчатвальын	
эʼйӈэвнин мэй ӄыетги	
кэйӈын ӄытгъи	
йильэӄэе ивнин ынӈаталым гыныкы гымнин нымэйыӈӄин вэтгав варкын	
кэйӈэ ивнин ръавэтгав	
вайым гым нычимгъуйгым ивкэ ӈирэмури ярат мынылпууръыркынэт	
кэйӈэ ивнин нырэӄыным ярат мынылпууръынэт	
кэйӈэ пынлёнэн миӈкым гынин яраӈы варкын	
йильэӄэе татлыгнэн ӈоонком маёлгыткынык	
йильэӄэе ивнин гыниным миӈкы варкын	
кэйӈэ татлыгнэн ӈоонком иʼннук варкын	
йильэкэе ивнин таам вынэ гым мылеркын гынык рагты	
гымнин яраӈы гынан ӄыпиригын	
эквэтгъэт амъянра кэйӈын ельараггы ӄытгъи йильэӄэй — кайӈырагты	
йильэӄэй кайӈырак пыкиринэӈу рылгъэ	
ӈалгыл яраӄалтэ нинэгитэӄинэт нивӄин аʼмын колё яраӈы нымэйыӈӄин тыльун	
ынӈаталым нымэльэв тытваӈӈок	
кэйӈын ельарак лываквъэ рылык	
ӄынвэр йъонэн йильэӄэй	
йильэӄэе ивнин раӈӈытай	
кэйӈэ татлыгнэн тылвавык рылык гыныграк	
йильэӄэе ивнин ыʼрунтээркын	
наӄам гым тытлык гыныграк	
кэйӈэ ивнин вынэ ымыӈым еӄааӄ тылвавын рытлыӈатык	
йильэӄэе ивнин китаӄуным мынынмэйӈычитэвынэт гынин еӄааӄ ытри гымнин увик	
йильэӄэй кайӈыеӄаткынык арычгатгъэ	
ынӄом иквъи каакомэй эвӈан вэнъым гым ныппылюйгым	
ымыӈ гынык еӄак мыӄыӈ вальэгым	
ынръам гэрэӄигым	
йильэӄэе кэйӈын ивнин вынэ опопы ярат эвнэлпууръыкэ мынынтынэт	
йъарат миӈкы ратваӈӈогъа	
таам энмэч мылеркын ярагты	
кэйӈэ ивнин ии вынэ ӄылеркын	
милютэтэ льунин иʼгин тымъё кытэпалгын	
ынӄэн ыпатыӈонэн	
риӄукэтэ йъонэн нувиӄин	
милютэтэ ивнин	
етти	
ии тыетык	
риӄукэтэ пынлёнэн миӈкри тымын кытэпалгын	
милютэтэ татлыгнэн лыгэным тычамэтгъан ынкъам эчги тыпкэрыӈок тыӄулильыръук	
ынкы чеӈыттэтык въигъи	
риӄукэтэ ивнин вынэ ӄинэныйгулев ынкъам эʼптэ гымнан мынмын кытэпалгын	
милютэтэ татлыгнэн лыгэным мэрынрэӄэй ӄычамэтагын эвыр тэн чымче рэтчыӈын вэты ӄуным нымэйӈъэв ӄыӄулильыръугъи	
чымче рэтчыӈын вэты ӄуным нымэйӈъэв ӄыӄулильыръугъи	
риӄукэтэ очнэн ээй вынэ мыгтэпгэлек	
рэӄокалгын кытэпгэлегъэ	
кытэпалгын льунин	
чамэтаннэн эчги чымче рытчынин ӄулильыръугъи	
кытэпалгын иʼрэгъи	
рэӄокалгын мэлётагты пэлӄынтэтгъи	
рэӄокалгын милютэк пыкиргъи	
милютэтэ пынлёнэн аʼмто кытэпалгын тымын	
риӄукэтэ татлыгнэн тылвавын тымык	
ӄэйвэ тыӄулильыръук люӈвъитэ итгъи йъэлии иʼрэгъи	
милютэтэ пынлёнэн гынтэвтылельын ванэван рэӄын ӄиквын	
риӄукэтэ татлыгнэн ванэван	
милютэтэ ивнин ӄоныры вэнъым тотъэты вальэгыт	
ымыӈ кытэпалгын тымык лывавын	
иаʼм гынтэвтылельын ивкэ рытын	
евъев евъев	
ынкы эвын нъывъин	
рэӄокалгын мэлётагты эʼӄэлиӈэ гынтэквъи	
гынтавакватэты иквъи оккоймэй	
юрэӄ ымыӈ гым рычеӈыттэвэ рэнанмы	
пипиʼкылгыӄэй тымкыгэӈгыпы нылейвыӄин	
йильэӄэй нъэйӈэръуӄин маёлгыткынгыпы	
пипиӄылгыӄэе валёмнэн эʼйӈэръульын тымкыткынык вакъогъэ	
эʼйӈэвнин ынъев ӄыетги	
йильэқʼэй ӄытгъи	
пипиӄылгыӄзе ивнин етти	
ии тыетык	
пипиӄылгыӄэе ивнин ивкэ чеэкэй мынытваркын ынкъам мыныкэйӈыгилиркын	
эʼтки аʼӄалеӈгыргын кэйӈын	
йъэлии мури наранмымык	
пипиӄылгыӄэе татлыгнэн аны ынаным мынрэгыттэӈын митъэ ныппылюмури мынчамэтан ынкъам эмвэгылкуйвэ мынранмыӈын	
йильэқʼэй чимгъугъи ынкъам иквъи вынэ ӄэйвэ ынӈин мынинмык кэйӈыгилигъэт кэйӈын нэльун	
начамэтан	
эчги пыкэрыӈогъат пипиӄылгыӄэй иквъи кэйӈыгилигъэт кэйӈын нэльун	
начамэтан	
эчги пыкэрыӈогъат пипиӄылгыӄэй иквъи оккоймэй ӄытлыги емгымгыгыргын	
йильэӄэе татлыгнэн ӄун гынмылым тивыркынигыт—аʼӄалеӈгыргын	
кэйӈэ валёмнэнат вэтгавыльыт	
пэнрынэнат ивнинэт тынуркынитык	
никвъэн апай ивкэӄун мыниквыт ӄыпалёмтэл	
гыт уйӈэ эмымлыкэ	
татлыгнэнат вынэ ӄэйвэ колё гэмымлигым	
вынэ мынымлюгыт	
ээй вынэ ӄинэмлюгытык	
намлёӈӈогъан	
мылёма йылӄэтгъи	
эчги йылӄэтгъи пипиӄылгыӄэе йильэӄэй ивнин китаӄун лыляйпы мынвэгылкуйвын	
юрэӄ мынынмын	
нэвэгылкуйвын лыляйпы нэтленпыткынтэтйивын	
нэнмутлытыръувын лыляйпы	
въигъи кэйӈын	
нивӄинэт аʼмын колё нэрмэмури — кэйӈын мытынмын	
вынэ ӄонпыӈ чеэкэй мынытваркын ынкъам ынӈин ӄонпыӈ мынынмыркынат кэйӈыт	
вэлынкыӄун тэчьыкэйңʼуқ	
кэйӈын омкычыкойпы нылейвыӄин	
риӄукэтэ эʼйӈэвнин апай ӄыетги	
кэйӈын ӄытгъи	
кэйӈэ рэӄокалгын пынлёнэн гынаным ръэнут эʼӄэлиӈу нинэлгигыт	
риӄукэтэ татлыгнэн аʼм ытрэчым гымнан эʼӄэлиӈу нинэлгигым оʼравэтльат	
миӈкрим рыпэт ойвалчыӈыт ныпэгляӄэнат	
кэйӈэ ивнин гымнан ванэван эʼӄэлиӈу мылгынэт оʼравэтльат	
ытръэч гымнан эʼӄэлиӈу нинэлгигым рэвымрэвыт	
миӈкримомкыгэӈгыпы риӈэсӄычетыльын тантэӈӈок гынтаквыргын	
рикуӄэтэ ивнин гымыкы ӄырымэн рэвымрэв аʼӄалеӈгыргын	
гымнан ыннанъылё нэнанмэгым мынгыткэн рэвымрэвыт	
кэйӈэ рэӄокалгын ивнин китаӄуным амъянра мынылӄырирынэт	
гынан ӄылӄыриргынэт рэвымрэвыт гымнан — оʼравэтльат	
эплеэн микынэ ранмыӈынэн	
эквэтгъэт амъянра	
рэӄокалгын рэвымрэквилигъи кэйӈын оʼравэтльагэлегъэ	
оʼравэтльата кэйӈын пэнрыткольын нэлӄэгнэвйивын амкарго нэтчын	
ӄынвэр кэйӈын гынтэквъи	
риӄукэтэ тымнэн ӄликкин рэвымрэв	
аʼтчаӈӈогъэ кайӈэты	
кэйӈын пыкиргъи риӄукэк мутлытӄыльу	
кэйӈэ ивнин ӄэглынангэт оʼравэтльат вэнъым ынан мыкуйвэтльэт	
рэӄокалгын ивнин гыт уйӈэ эвъянвыайка	
риӄукэтэ татлыгнэн ӄэйвэм выквыӈытгылявӄай варкын	
риӄукэтэ пэнъёлгын увинтыльэннин выквыт пэнъёлгычыко ёйвынэнат	
выквыт гылетгъэт	
кэйӈын ивнин ӄарычгатгэ	
кэйӈын арычгатгъэ	
риӄукэтэ гылвыквыт атынвычыко ёйвынэнат	
кэйӈын эмтъыле нывитыткуӄин	
рэӄокалгын нивӄин вэлынкыӄун тэчьыкэйӈуркын	
кэйӈэ нинивкин аʼа	
рэӄын нивигыт	
риӄукэтэ нэнататлыӈӄэн въигъи кэйӈын	
рэӄокалгын лыгэпэчыкоргаквъэ	
нивӄин аʼмын како вэлынкыӄун тэчьыкэйӈук	
аʼмыным ытлён мэңʼин энъыңʼ ратвагъа	
иʼгэ мэлёталгын ивнин милютэтэ ивнин китаӄуным мынрачвыӈ	
иʼгэ ивнин евъев янор тумгыт ныетынэт	
пыкиргъэт кэйӈын ытри ӄэпэр тумгык	
пыкиринэӈу ӄэпэрэ кэйӈын ивнин ынӈаталым нурэйылӄигыт уйӈэ лымӈэ гыныгмил йылӄыяальын	
ытръэч гыт ымльаляӈэт ныйылӄэтигыт	
кэйӈэ кэпэр ивнин китаӄуным мынрачвыӈ	
ӄэпэрэ ивнин евъев янор мынумэкэт	
эвыным мынрачвыӈ	
умкыгиӈкы пирӄырэйгым эплеэн рэнапэчайвынтык	
тумгэ нивын туук мынрачвыӈ	
рачвыӈгат	
ӈэгны накавран	
мэлёталгын ынан ыттыёл ярак пыкирги	
иʼны—вулкытвик кэпэр — ныкитэ кэйӈын — вытку эргатык ыʼлё	
мэлёталгын нэргавкэн тумгыт нинивкинэт ытрэч гымнин гыткат нинъыӄинэт	
эʼрыкур иʼны нивӄин	
нимпэйгыт	
ӄытлыги ытлён чинит нимпэӄин	
пипиӄылгыӄэе нинэлӄырирӄин мэлёталгын	
энмэн ынан энъычьыӈ гэмгэгынникык мэлёталгын	
пипиӄылгыӄэй нивӄин эвыр трэльуӈын мэлёталгын эвыным мынрачвыӈавын	
пипиӄылгыӄэе льунин мэлёталгын эʼйӈэвнин мэй ӄыетги	
мэлёталгын ӄытгъи	
пипиӄылгыӄэе ивнин ръапыӈыл	
аʼм уйӈэ	
милютэтэ ивнин гыниным ръапыӈыл	
пипиӄылгыӄэе татлыгнэн аʼм ытрэчым гым нычимгъуйгым ивкэ ӈирэмури мынрачвыӈ	
ымыльо гымнан льоо нивӄин	
мэлёталгын колё нинъыӄин	
иʼны нивӄин ынкъам кэйӈын ынкъам ӄутти	
милютэтэ татлыгнэн ии итыкым ӄэйвэ тэнъеп микынэ энапэчайвыка инэнтыркын	
ымыӈым гынан ӄырым ӄэнапэчайвыэ энмэчым итык еп акванма трапэлягыт	
пипиӄылгыӄэе ивнин китаӄуным мынрачвыӈ	
ӈаанӄэн ӈан маёлгын мынкавран	
рачвыӈгъат	
пипиӄылгыӄэй акватэты янотгъэ	
пипиӄылгыӄэй лыгэн турэквэтэ тымкыгиӈкы пирӄысӄычьэтгъи	
мэлёталгыным лыгэн кавранвэты нылгийӄыръилеӄин нивӄин этъым энапэлягъэ эмрэӄум эʼми тынтымӈэвын	
пипиӄылгыӄэйым лыгэн пэрӄынвэпы пэлӄынтэтгъи ванвэты ынӄо аʼтчаӈӈонэн мэлёталгын	
мэлёталгын таӈконпыӈ гэйӄыръилелин	
эчги мэлёталгын пыӄэрыӈогъэ пипиӄылгыӄэйык пипиӄылгыӄэе тэнӈу рытчынин аааа	
каакомэй вэным ынан нимпэйгыт	
еп турэквэтэ тыпэлягыт	
милютэтэ ивнин китаӄун нэмэ мынрачвыӈ гым мыянотык акватэты	
нэмэ рачвыӈгъат	
нэмэ пипиӄылгыӄэй турэквэтэ тымкыгиӈкы пирӄыгъи	
пэрӄытыляма мэлёталгын ивнин вай вай тыгаляркынэгыт	
мэлёталгын эмрэйӄыръилеӈэ рыпэт гилкымъетлин	
нэмэ пипиӄылгыӄэй пэрӄынвэпы лыгэн ванвэты ӄытгъи	
мэлёталгын ининигъи эмрэйӄыръилеӈэ рыпэт йыкыргын ганааӈкавлен	
пипиӄылгыӄэе тэнӈу рытчынин аааа	
эмпамэлёталгын эмимпэтэ рыпэт йыкыргын рааӈкавнэн	
пыкиргъи мэлёталгын гэлгипэӈъивэтлин	
иквъи колёмэй ынӈаталым тыпэӈъивэтык	
пипиӄылгыӄэе нинивӄин аʼмын ӄоныры вэнъым нимпэйгыт	
еп турэквэтэ тыгалягыт ӄэйвэ галяӈӈок тиквыт	
вай вай тыгаляркынэгыт	
вэнлии эналвавэ галявэрэӈкы	
милютэтэ ивнин эʼтки чамъам трапэчайвыгыт опопы ратанӈавӈэн	
пипиӄылгыӄэе ивнин ии эʼтки нимпэйгыт ӄырым ӄэнапэчайвы	
опопы ратанӈавӈэн ӄыраӄатык	
энмэн тэӈуйӈэ гатвален эгынниккэ	
гораёаʼтлен	
ӄынвэр мыкычьын оʼравэтльан въэткоӈӈогъэ	
тръэч ӄутти пипиӄылгэ нытэйӈэтӄинэт	
ӄынвэр ӄол итгъэт ӈирэӄ ынпыначгыӄагтэ ынкъам экык копрантыватысӄэквъат	
нанватын купрэн	
ныкитэ наёпатын — ытръэч ёквайӈын гаквален	
аʼмыным гиину нэлгыгъэн	
нагтон — ӄымэк риӈэгъи	
нэмэ купрэн нантыватын напэлян	
ынкъам ёквайӈын нъэмэтгъэн ӈыронляӈо	
экык ыʼттъыёча вагъэ ӈирэӄ ынпыначгытым яалеӈӄач вагъат — нъэмэтӄин мэткиит ыннэн ёквайӈын	
пыкиргъэт ярак — нэнэнэт коргаквъат	
напатын ёквайӈын нэнугъэн	
нэмэ эргатык наёпатын купрэн	
энмэн мытлыӈэн оʼравэтльат копраёпатгъат — ӈирэӄ ӈэвысӄэтти ӈыроӄ ӄлявылтэ	
эвын купрэк гакваленат мытлыӈэн мэмылтэ чама ӈыроӄ унъэлти	
аны ымъылёӈэт гарагтонленат	
ӄынвэт ытлыгэ экык ивнин ӄъоравэтльантагэ ярагты	
оʼравэтльантагьэ экык	
эʼйӈэвнинэт	
етръугъэт оʼравэтльат	
нагтонат мэмылтэ чама унъэлти	
нанрагтатынат	
ынӄоры мэлеквъэт эгытъэткэ нъэлгъэт	
ӈивӄинэт энмэн ынӄэн тэленъеп нэтъэк гатвален	
льэлеӈкы энӄивыттъыльин экык ныкупрэткуӄин мэмылеты ыяа аӈӄак	
ытлыгэ ӄол рыннин ивнин аʼтав копрагэтама гэтлепыткутэ эвыр гэӄиврильэтэ	
экык иквъи аʼтавым ии	
ынкы эргатык инъэ ытлыгэ ивнин купрэт ӄыёпатгынат	
аʼмыным тэнмаквъэ экык	
ыниным ытлыгын эӈэӈыльын	
эчеэттикитэ итгъи тапӄаеквэ нылеӄин еп эргыръока	
вытку ӈоонӄо аӈӄагтыгъэ экык ивинильын	
аʼмыным купрэк пыкиргъи	
ныгагчавӄэн купрэгитэк оʼрамноӈэты рылининэт ыʼттъыт	
ӄол ваны рэвнин — эвыр вытку нэргыръоӄэн	
люур ваны анӈэлёръогъэ ыʼттъыт аʼйӈаръоӈӈогъат	
аны вэтыӄун ныгагчавӄэн	
аръаля ванвыт нъэлгъэт оʼптыма ванвычыкойпы нычелгъав пэнтыӄыӈӈогъэ	
ыʼттъыт ӄутгъэт авэтываӄ авынъайӈаръовты оʼптыма кыпчевыёттэ	
оʼравэтльан авэтываӄ эʼӄэлиӈэ орвык вакъогъэ	
аны тумгэӄэй гэквэтлин	
эʼтки ръэт ванэван ныйъэчычен	
ыныкит ыʼттъыт киткит нэнантавӄэнат эвыр ӄымэк оргоор кээткук нымлеӄин	
танръэтык эймэквъи тэпӄэк кытъаткэ еп оʼтчой яраӈы	
ытръэч яалеӈӄач	
ныпыткувйиӄин ръэнут ынкъам ымыльэты ръэт нэнанӄэргыръовӄэн	
ынӄэн ӄлявыл тэпӄэнйигъи	
кэнчиӄ йытотыляма ыʼттъыт амайылгава эʼйӈэгъэт нэнръилемъевын	
ыныкит яалегты лылепгъи эвын йыкыргэпы йынйына нывъентоӄэн амӄынвыенток нэнанӄэргавръоӄэн ынык ымы ыʼттъыёлягты	
кыплынэнат ыʼттъыт киткит йыӄэтгъи ӄэйвэ рыпэт эмйъэчычетэ оргоор мачгыргол нынъэлӄин	
ыныкит ӄол итгъи рытаалгылявнэн—эвын аръаля гэлгэймэвлин энмэч ӄымэк нинэпириӄин	
аръаля ярак пыкэрыӈӈогъэ — авэтываӄ еп тытлык ыяа иквъи тытыл ӄынвэнтэтгыткы ынкъам ёроӈы ӄытытлёпгыткы	
ытлыгэ ивнин ынръам рэӄи	
вынэ рэӄэ эʼтки инэркылельэтгъи еп купрэк вама	
эʼмъим ынӄэн	
вэчьым рай ӈаргын варкын	
ытльата тытлёмнэн чьовыргын — эвын тытлыӈаргыноӈӄач нытваӄэн рыркавытрын ытръэч левыт алван вальын	
ытлыгэ ивнин ытльа кита плекыт ӄинэйыл ынкъам амэвычьаӈэръын	
ынкъам эвыр тырэӈэӈытку — авэтываӄ чьогыргын ӄытыллёпгын	
чьовыргык ӄача вакъогъэ ивнин таам ӄытыллёпгын	
ытльата тытлёмнэн чьогыргын	
амкытгынтата ӈытогъэ ярар рынрэты	
оʼраӈӄагты выргыргын тылейыӄэтэ итгъи	
ӄэйымгук пиринин ынӄэн рыркавытрын рыкытгынтавнэн ярагты	
рынрыма — мыӄытвигъи ӄынвэр кымынчыку рытчынин	
ратвынэн рыльуӈэннин аккагты	
ынӄо эвын нэгитэн — выквылгын	
кытлыги — энаральэн ынпыӈэвӄэйин уйвэл	
мэмылёк эйвэткэ рытык — ганӈэнайпылен ынпыӈэвкэй	
нынымытваӄзн оʼравэтльан гэӈэвъэнэ	
ытлён амӄынъычо нивиниӄин	
амӄынъычо ынан мэмылтэ нэнанмыӄэнат	
ӄол итгъи оʼравэтльан ивинигъи ынкъам льунин кааткочыко омӄачгын	
тымнэн	
рагттыгъэ	
нэмэ эргатык ивинигъи	
люур валёмнэн вэнивыргыргын	
палёмтэлгъэ — люур мэчеймэквъи вэнивыргыргын	
ынӄо льунинэт ӈыроӄ умӄэт	
намӈылёгъан ыргынан оʼравэтльан ванэван мургин пичыгичильын ӄыльугын	
татлыгнэнат оʼравэтльата вынэ ванэван	
ынӈъэм ынан ганмылен ынӄэн умӄы	
ынӄо оʼравэтльан рагтыгъэ	
эвын ярак пыкиргъи — уйӈэ ӈэвъэн	
ынкъам ивнин ынан ӈавытлывъёӄай китаӄун ӄытэйкыгынэт иръын ӄонагтэ плекыт къэли ынкъам лилит	
татлыгнэн ӈавытлывъёӄая	
тэйкынинэт эвиръыт	
эвыр ынкы оʼравэтльан эквэтгъи ӄырирысӄивнин ӈэвъэн	
аны оʼтчой гэлелин оʼравэтльан	
ӄынвэр льунин нымным	
пыкэрыӈӈогъэ — ынкы ынанъяалеӈӄач ныппылюӄин яраӈы нытваӄэн	
ынкыри ӄытгъи	
рэгъи	
мэӈӄо	
вынэ ыяальэгым	
вынэ рай рэмкыльын ӄиръытвыгыткы	
ивнинэт ынпыначга эккэт	
ынкъам эккэт ӈытогъат — ӄытлыги умӄэт	
ынӄэн умӄэрэмкин нымным	
ниръытвыгъэн ыргынан рэмкыльын	
ивнинэт эккэт ынпумӄэтэ гытамо эвиръыт ӄылгыркыниткы	
эккэтэ нэнумкэвынэт эвиръыт магчыко	
рэгъи оʼравэтльан ралкогты	
ынпыначга ивнинэт ӈээккэт вынэ ӄытэӄэмэӈгыткы	
ыргынан чит мытӄымыт нэйылын	
оʼравэтльата ивнинэт ванэван мури ынӈин вальа тэйӈэтэ мынӄамэтва	
ивнинэт ынпыначга ӈээккэт вынэ алваӈ вальа ӄынӄамэтваквыткы	
нэйылгъэн ӄитыӄит	
рунин	
ынӄо ынпыначга пынлёнэн оʼравэтльан рэӄыльигытым	
вынэ ӈэвъэн гатымӈэвлен — татлыгнэн оʼравэтльата	
ынпыначгаым ивнин ынӄэным гынин ӈэвъэн мурык эрмэчьэ гиткэлин	
ээй	
гытым наранмыӈыркынэгыт	
мачынан ыʼнчарэнмыгым	
иылӄэтгъэт	
эргатык инъэ кыеквъэт — люур рай рэсӄиквъи ӄол омӄаӄлявыл ынкъам иквъи эʼми рэмкыльын	
мытнычгичивэвыркын	
оʼравэтльан ӈытогъэ ынкъам ӄытгъи омӄарамкэты	
ьггръэч умӄэну нитӄинэт	
эймэквъи рэмкыльын	
ивнин ӄолеомӄачга гок аʼмыным мынпэӈкорачвыӈ	
ээй аʼтав	
ынпыначга пынлёнэн ыʼмто эʼми	
итыкым еп игыр тыпэчайвынат— татлыгнэн оʼравэтльата	
эргатык инъэ нэмэ етгъи энагтатыльын	
ивнин рэмкыльын ынпыначга игырым наранмыгыт	
мачынан ыʼнчарэнмыгым	
нэмэ ӄытгъи оʼравэтльан	
эймэквъи омӄагты	
ивнин омӄайӈа аʼтав мынтэйкэв	
вынэ аʼтав	
татлыгнэн оʼравэтльата	
аʼмыным пэнрынэн омӄайӈа оʼравэтльан	
оʼравэтльатаым пиринин омӄайӈын лявтэпы левтыкин нэлгын тъаетчанэн ынкъам тымнэн	
ынӄоры нэмэ авынральэты ӄытгъи	
ыʼмто нэнрэӄэквыт	
вынэ ванэван— ивнин оʼравэтльата	
нэмэ лыгэн эргатык инъэ нагтыгъан	
ынпыначга ивнин вэчьым игыр наранмыгыт	
ырыкым варкын нымэйыӈӄин ӄылегрыркэн левыт — ыргынан ӄэплю нылгыӄин	
аʼм вынэ эплеэн — ивнин оʼравэтльата ынкъам нэмэ ӄытгъи	
эймэквъи ынкъам люур льунин рыркэн левыт ымы гаваӈӄытлен	
ынкъам никвъэн умӄэтэ китъам ӈоонко ӄытвэтчагэ	
ээй вынэ мытвэтчагъак	
татлыгнэнат оʼравэтльата ынкъам вэтчагъэ ӈоонко	
ынӄо никвъэн янор моргынан ӄэпле мытралпынрыгыт	
аʼтав янор торгынан	
аны нэнинтыгъэн ӄэпыл лыгэн катам ыныкагты	
эчги пыкиргъи — оʼравэтльан пиӈкугъи ӈоонрэлы	
ынӄоры пиринин оʼравэтльата ӄэпыл ынкъам ивнинэт вайым торыкы тыйылыркынитык	
ээй вынэ ӄыйылытку	
мачвэйпы выентынин рыркаваӈӄытийӈа ынкъам тымнэн	
нэмэ рагтыгъэ авынральэты	
нэмэ пынлёнэн ынпыначга ыʼмто миӈкыри нэнтыгыт	
вынэ нэмэ тынмыгъан — ивнин оʼравэтльата	
кита ӄун ынръам тургин армачьиӈын мыйъогъан	
ивнин ынпыначга оʼравэтльан ынӈаталым игыр наранмыгыт миӈкыри ӄун мургин армачьийӈын	
ӄъочатко эʼтки нылгинэрмэӄин чама нылгэнанӈэнӄэн	
вынэ мачынан	
вэнлыги тырайъоӈын миӈкыри ӄун иаʼм ынан ӈэвъэн иткэнин	
ӄытгъи оʼравэтльан майӈыомӄайӈэты энмэн ӄъочаткойӈына	
майӈырак ӄача ынан ӈэвъэн льунин	
ӈэвъэнэ ивнин ынръам раӈӈытай	
наранмыгыт	
эʼтки нармаӄэнайӈын	
ӄлявыл иквъи вынэ мачынан ӄырым майылгавык	
люур льунин ӈытольын ӄъочаткойӈын	
ӈытогъэ майӈырачыкойпы ынкъам ивнин оʼравэтльан гок ӈавъанӈытагъэ	
ӄырым тымӈынӈэн мыйылгыт	
вайым тынмыркынэгыт	
ӄъочаткойӈына чит егэ кыплыркынэн ытръэч оʼравэтльан пиӈкугъи ӈачгыӈӄачагты	
ынӄо оʼравэтльата ыʼръыпэнрынэн	
ӄъочаткойӈын яалгытката ӄутгъи	
кэтэм ынкэӄэйык оʼравэтльан эймэвысӄычетгъи ынкъам тынпынэн линлиӈыгйит	
ӄъочаткойӈын камаграръогъэ ынкъам въигъи	
оʼравэтльата ӈэвъэн пиринин ынкъам ӄытгъи авынральэты	
нэмэ пынлёнэн ынпыначга оʼравэтльан ыʼмто	
вынэ тынмын тургин армачьийӈын — ивнин оʼравэтльата	
ынӄоры ынпыначгын чимгъугъи ынкъам иквъи колё нэрмэйгыт оʼравэтльайгыт	
вынэ ӄол гымнин ӈээкык ӄыматагын ынкъам ӄырагтыгэ	
ынӄо эквэтгьэт ярагты ӈыроргарэ	
оʼтчой гэлелинэт	
ӄынвэр пыкиргъэт ярак	
ынӄо нымытваӈӈогъат нымэльэв ымы аӈъока	
ытръэч	
энмэн валвыйӈын ныралечетӄэн	
ытръэчтэгын ралечетын мимлыльын	
лыгэн мэмлыйӈык пыкэрыӈок валвыйӈын ныпиӈкуӄин ынкъам рымагтэты нирӄин	
люур эʼгычгын етгъи	
иквъи ельой	
кита мыралегъак	
валвыйӈын иквъи вынэ ӄырым	
эʼтки рэпылӄэтгъэ	
аны ӄырым мыпылӄэтык	
аны ельой вэлер ӄунэче мыралегъак ваа	
аʼм ӄыралегэ	
аны ӄун рэпылӄэтгъэ	
эʼгычгын ралегъэ	
эчги эймэквъи мимлык вынэ чит пиӈкуркын ынраӄым гэпылӄэтлин	
ынӄоры валвыйӈын ралегъэ	
ралельын нинивӄин эʼгычга ельой	
ӄэнагтогэ	
валвыйӈа нинивӄин ӈэвэӄым ӈан тиквыт аны рэпылӄэтгъэ	
ынан мыйылгыт ӈэлвыл ӈэранчывэӈ вальын	
вынэ ӄырым мыгтогыт	
ынан пипиӄылгыӈэлвыл мыйылгыт	
вынэ ӄырым	
аны ӄэнагтогэ	
вынэ ӄырым ӄырым ӄырым	
ельой ӄэнагтогэ ынан гытиӈӈэв мыйылгыт	
ӄа	
ӄа	
гынмыепым нъивын	
йытонэн валвыйӈа эʼгычгын	
ынӄоры ягыркаванэн ымы имтитэ рыльэтэннин	
валвыйӈа пынлёнэн миӈкы варкын наӄам	
эгычга татлыгнэн ӄынвэт валвыйӈа рывиривнин эʼгычгын	
валвыйӈын ӈоонрэ риӈэгьи наӄам ымы ынкы уйӈэ кэлиӈэв	
валвыйӈа нэмыӄэй рэтэмъюӈӈынин эʼгычгын— вакъогъэ эвыр ыʼръывъигъи	
эʼгычга йъонэн валвыйӈын ынкъам рунин ынӈин ымыльэты ымы люгнэлютэ рыннин	
ынӄо валвыйӈа каӈъэӄгыпы роӈӈонэн	
ынкъам ынӈин рытэ тымнэн эʼгычгын	
валвыйӈыным ӈытогъэ ынкъам риӈзгъи	
энмэн рэӄокалгыӄай умкычыку нытваӄэн	
люур вай ӄэйӈын пинтыӄэтгъи омкычыкойпы	
ынкы льувылгыгъэт	
риӄукэтэ ивнин кэйӈын аʼм ети ельой	
ии	
нинэлгыӄин алымы тымӈэӄырымэнат ельот	
ынӄо кэйӈэ ивнин рэӄокалгын аʼмын гынан гамгаваратык гэмгэгынникык ынкъам гэмгэегтэлыльыкы ипэ ръэегтэтльэн — гынник эвытлым тымкылевыт ынанайылго нинэлгигыт	
(тымкылевыт— ынӄэн оʼравэтльан)	
риӄукэтэ татлыгнэн кытавэтываӄ ныпыткынтэтӄин	
ынӄэн ытлён ынанайылго нинэлгигым миӈкыри ӄун тымкылевтин ӄымчочьывытрыйӈын лыгэчаӈыттыгыргын лыгэн кытавэтываӄ ныпыткынтэтӄин наӄам вэлер гивэ пэглятыӈӈок вайым тыпыткынтэркын	
каако какомэй леӈытэӄ ынӄэн	
ии ӄэлюӄъым лымӈэ уйӈэ ынӈин вальын гэмгэнутэк ытръэч амынан тымкылевыт ынӈин вальын	
ыии	
элымӈэ тымкылевыт чаӈыттыгыргын	
ынӄо риӄукэтэ ивнин кэйӈын гынаным мэӈин	
гымнан вынэ ӈан титэ омкычыкоеквэ нылейгым тылвамгымнан ынкъам лыгивусӄымчыку наӄам лыгэвылтомкычыкоеквэ ынкы люур кытынгынтава омкычыкойпы ныриӈэсӄычетӄин рэвымрэвӄэй вынэ ынӄэн гымык лыгэчаӈыттыгыргын рыпэт таӈымыльэты линлиӈнэчгэттатӄэн	
элымӈэ рэвымрэвӄэй	
вынэ ынӄэнына аʼӄайылгавкы	
ако како ӄэйвэ нымэлигыт ӄэйвэ этлы этутъытвикэ	
нытэнӈыткуӄин рэӄокалгын	
наӄам эмрынгиитэ палёмтэлвылга нитӄинэт эвыр ыннэн нывэтгавӄэн ӄолым ныпалёмтэлӄэн	
рэрэнӈынин — ынӈин рэӄокалгын иквъи	
ынӄо эквэтгъэт амъянра ӄол тымкылявтынтай ӄолым равымравӈытай	
риӄукэтэ чамэттанэн рэвымрэвӄэй умкычыку вальын ынкъам пиринин гыткайпы	
ынӄо гынмылкэнаванвэты ӄытгъи	
ынкы нъатчаӄэн кайӈэты рэвымрэвӄэй нинэнрыӄин	
ыʼмто эʼми тымкылевыт гынин айылгыко лынъё	
эми	
аʼмын ӄэглынангэр эты нэрмэӄин	
ииикыккаа	
вынэ тытъылыркын	
люур вай рыкалыровнэн эюлыльын рэвымрэвӄэй	
кайӈиӈын эмчеӈыттэ ваёргатэты гатвэтляпэӈколен ӈоонрэ	
ррээ	
ррээ	
оокрээр	
ынӄо гынтэквъи ваёргатэты	
рэӄокалгыным таӈэтъо нытэнӈыткуӄин таӈамалваӈ кайӈиӈын эмчеӈыттэ ваёргатэты гатвэтляпэӈколен ӈоонрэ	
ррээ	
ррээ	
оокрээр	
ынӄо гынтэквъи ваёргатэты	
рэӄокалгыным таӈэтъо нытэнӈыткуӄин таӈамалваӈ ааааа	
ыиии	
какакак	
вынэ инэнтэнӈылпъэтыркын	
ээй вынэ мынмын вай гынин айылго лынъё	
ынӄо тымнэн эʼннынкавравнэн	
нэмэ пынлёнэн риӄукэтэ кэйӈын ӄэйвэ ытлён нымэлигыт	
ӄыгитэ вай гынин айылго лынъё	
нэнанкалыровӄэн кайӈэты рэвымрэвӄэй — ытлёным нэмэ ныгынтэвӄин	
какомэй ӄэйвэ ытлён нымэлигыт	
итык вынэ нымэлигым ытръэч ытлён тайылгавыркын	
ынӄо ринтынин ӈоонрэ рэвымрэвӄэй	
кэйӈын нылгиӄынӈыльэтӄин	
ынӄо пынлёнэн кэйӈэ уйӈэ эты гыт эмэчеӈэӈӄэйкэ	
вынэ эʼтки тытъылыркын	
вынэ итык эвыным ӄэйвэ киткит	
аʼмын ивкэ ӄинэнмэлевэтыркын	
вынэ аʼтавым мытантэнмыӈгыр	
ытръэч ӄун гымнин варкын вувнытгыляв	
вынэ вэлер	
выткуым раквыгэчельатгъа ынкъам ынӄо рэнытгылевйивыӈынэт выквыт	
эченур вэтыӄун таӈамэвлетэлы вальын выквылгын рэнумэкэвӈын	
ээй	
ынӄо выквыгэчеӈӈой кайӈиӈын	
тэӈэвынтъылтэгнык ныквыгэчельатӄэн кэйӈын	
пылыткугъи выквыгэчельатык ынраӄ выквынытгылявыльатыӈой	
ынӄо ивнин кэйӈэ рэӄокалгын — рэӄокал таам вай выквыт гылетгъэт	
ээй	
рэӄокалгын иквъи таам вынэ ӄывытрынтэт эʼмитри гынинэт атынвыт	
кэйӈэ	
выквыт атынвычыко	
аны нылгэтъылкамаграръоӄэн кайӈиӈын выквыт атынвычыко	
аны нылгэтъылкамаграръоӄэн кайӈиӈын иикыккаа	
вынэ инэнтъылевыркын	
нивӄин	
иииикыккаа вынэ тытъылыркын	
кэйвэ ӄэйвэ малявыӈӈой	
ынӈъэм таӈэтъо нинэлгинъэӄэрэвӄин энмэч нылгэвъэӈӈоӄэн	
кэйӈын ытръэч ныӄулильэтӄин	
иииикыккаа	
ккккка	
ӄэйвэ ӄэйвэ малявыӈӈой	
аʼа	
аʼтав нивигым — малявыӈӈой	
ээй — энмэч нывъиӄин	
ӄэйвэ ӄэйвэ малявыӈӈой	
читээн этъым тынмыӈӈон	
аʼа рэӄын нивигыт	
аʼтав нивигым малявыӈӈой	
ээй	
ынӄо въигъи энмэч	
аны гакоргавлен рэӄокалгын	
лыгэн нылгипиӈкучитръуӄин	
ынӄо рывэнӈынин кэйӈын ынкъам увигъи вычгыквыткынык	
ӄытгъи	
нэмэ ынкы вытрынтэтгъи ынкъам йылӄэтгъи	
наӄам элек нылгъэӄэгнитӄин	
кэйӈынэлгын нынрыратытваӄэн ынкъам эвыр тэкичгыт ынкы нырылтэлӄэнат	
аны аʼӄагнэгты ныйылӄэтӄин рэӄокалгыӄай	
ынӄо пыкиргъи вай люур эʼгычгын ыныкагты	
таӈымнанмайӈыгыннэк	
нэмыӄэйым гаваннэгым	
энмэч ымы гыт тыранмыгыт	
ээй вынэ ӄэйвэ ӄун тылгайылгавыркын ытръэч ӄун вэнъым тылгигытъэвык	
вынэ итык нымэльэв раӄамэтва ытръэч итык ынӈэ тыргыянва увикэ	
ээй вынэ ии	
ынан ганмылен кэйӈын	
ынӄо паагъэ увик тэӈэмрильэйиквитэ увильэтгъи	
аны гытъатыльийӈын эʼгыйӈын гагтыӄамэтвален тэӈэмрильэйиквитэ	
гэлгитэнрымӈуйвылинэт рилеӄъыттымыт кэйӈин	
ынӄоым гайылӄатычгатлен эʼгыйӈын	
ынръа таӈгэмо гэлгылин йылӄатгыргын ӄэмиплыткук	
риӄукэтэ винвыгитэнин йылӄэтыльын эвын нылгэӄынӈырвэлятӄэн эʼгычгын	
ынӄо йъонэн	
гичийвынинэт рилеӄъыттымгинив риӄукэтэ	
ынръа ӈан эʼгыналгыӈойӈык ройпытковъевынэнат	
ынӄо эквэтгъи ӈоонрэ ечьаннопыткынэты	
ынкы гатвэтчален ечьаннопыткынык ынкъам гзӄулильэтлин мээй	
мээй	
райрай тымкылевыт	
аны гэлӄутысӄычетлин иʼны ынӄоым гэгынтэвлин таӈытръачтагнэты	
аны гэгынтэвлин лыгэн нотагты	
ӄоныръым нэнангагчаватӄэн рилеӄъыттъымйиквитэ налгыӈойӈык рэлгэӄавытвальа	
рэӄокалгыным лыгэӄылпэ гатаранлен	
ынкыым нытваӄэн рэӄокалгын	
энмэч гъыръытъылыӈолен	
кукэӈы льунин пэтыралӄаӈынвык	
ынӄоым гэтляӈгыпы виттэргъи ынкъам мутлымул тэйкынин гэтляӈгыпы	
ынкыым арычгытваӈӈогъэ ярачыко	
вынэ эʼгычгын гэлгипэӈъивэтлин ӄынвэр рытаалгылявнэн чиниткин налгыӈойӈын эвын гэнилгитйивылинэт ыʼттъымыт налгыӈойӈык	
аʼмыным галганӈэнайпылен эʼгычгын	
нивӄин рыпэт иик аʼмын этъым тынмыркын рэӄокалгыӄай ыʼръунтэтыльын	
ынӄо вэнвэпыгъэ панэнвэнвыеквэ	
гынмылкинэк йылӄынвык пыкиргъи вэнвэпыгъэ рэӄокагты	
ынръа ӈан льунин яраӈы	
аны ӈан эӄылпэ рылгъэ ярачыкогты	
ынӄо рывэтгаватыӈӈонэн	
мэй ытлён иаʼм инэтэмъюӈгъи	
вынэ вай эʼтки нылгитъылигым — мэрынрэӄэй нывэтгавӄэн рэӄокалгыӄай	
наӄамым микынэ инэтэмъюӈгъи	
ӄоо	
тэленъеп	
мэй ванэван гынан	
вынэ гым лыгитэленъеп гатъылыӈойгым	
рыпэтым вай ӄыгитэ мутлыгрэл кукэчыку	
оккой мэй вынэ ӄэглынангэт ынӄэн нытъылигыт	
эченчи  ӄун ивкэ ӈанӄэн гынонаӈӄагты ӄынльэтэтгын кукэӈы ынаным ӈан ыʼтвыӄэй гымнин ӄыяагын	
ынкъам ӈэнку гынонаӈӄак ӄыттъыгын мутлымул ӈотӄэн	
ээй вынэ трэнльэтэнӈын гынонаӈӄагты ытръэч миӈкыри тыръытвыльэтгъэ наӄам эйгулеткыльигым ыʼтвыльэтык	
лыгэным рэӈэлӄивы ыʼтвыткынык ынкъам ратэвыльатгъа	
ээй вынэ	
ынӄо ӈэлӄиквъи ыʼтвыӄайыткынык ынкъам эквэтгъи гынонэты	
аны нытэвыльатӄэн гынонэты	
ӈэнкуым вытрэнмич иʼны ынраӄ галгайычгэръочгатлен аӈӄы	
аны эʼгычгын ынръа нылгайылгавӄэн энмэчым нылгэӄъолярчоӄэн	
риӄукэтэ нинэвинвыгитэӄин	
ынӄо люур вай ӈэнку гынунык ыʼтвыӄэй атчатгъэ	
иʼныым гэргэвэтлин энмэч гэвъилин	
рэӄокалгын нылгэкачьаравӄэн аны гымнан тамъёӈыткотвата вальэгым лёӈынма нэнтыгым	
мэйӈыӈирэӄ мэйӈыгынникыт тамъёӈывъята тынтынэт	
ынӄо рымагтэты нымытваӈӈой ыʼръырэӄокалгын	
ытръэч	
с	 ынкы ӄол ганымытвален ынпыначгыӄай гэӈэвъэнэ эвыр ыргин ӈээккэӄэй	
ыннэн нымнымӄэй гатвален	
ынкы ӄол ганымытвален ынпыначгыӄай гэӈэвъэнэ эвыр ыргин ӈээккэӄэй	
ӄолым итгъи ӈээккэӄэй нотагты ӄытгьи омкычыкогты оонъынтагъэ	
умкычыку гатвален вээмӄэй	
ӈэнку нуунъыгыркиӄин чама нувичвэтӄин	
люур рай канраӄолейӈын	
мээй	
ӄыетги мыпонтогыт	
аны ӈээккэӄэй гэлгичеӈыттэтлин лыгэн эвыр яраӈӄачагты гэгынтэвлин	
гэркылельэтлин канраӄолейӈа ӄытлыги ынӄэн гатвален кальайӈын	
аʼмыным лыгэн эвыр ынкэӄэй йъонэн кальайӈа	
пиринин ытлён ынкъам ивнин таам морыкы мынылӄыт	
ӈээккэӄэй нылгъаратыльатӄэн	
вэнлыгиым почьайпы пиринин — ынӈин рырвинрынин	
ынӈин рыпкирэннин ыныграк	
ӈээккэӄэй	
ӄолетъылё кальайӈын аӈӄачормыеквэ нымнаквыгэлеӄэн ынкъам ынкы паколчыӈын нинэнрыӄин эвыр нинэмнэӄин паколчыӈын	
ытлён нытипъэйӈэӄин ӈээккэӄэй	
ӄолетъылё кальайӈын аӈӄачормыеквэ нымнаквыгэлеӄэн ынкъам ынкы паколчыӈын нинэнрыӄин эвыр нинэмнэӄин паколчыӈын	
ытлён нытипъэйӈэӄин титэ титэ тырапонто	
титэ титэ тырачачакавылпылё	
ынӄо нэмэ ныпэкулымнэӄин	
эчги эквэтгъи кальайӈын паколымнанвэты — ӈээккэӄэй гынтэквъи кальарайпы	
ӈээккэӄэй пыкиргъи ӄулинымнымык ынкъам иквъи ынӈэ вэтыӄун энатвыка кальагты ынан гым нинэнмэйвӄин эмрэнуӈэ мэйӈэтык	
ынӄо эквэтгъи рымагтэты ынкъам пыкиргъи ӄонральык	
эвын ынкы ныгатгаткоӄэн ынпыначгыӄай наӄам мулӄыгиӈкы ныгатгаткоӄэн	
люурым пыкиргъи ярайӈык вынэ нылгинымэйыӈӄин яраӈы	
ӈээккэӄэй иквъи ынпыначгыӄаеты аʼмын ивкэ ӄэнанатчыӈатгытык	
ынраӄым иаʼм	
ӄун вай инэркылельэтыркын кальайӈа	
райым рай рэлкучыку варкын ӈэвысӄэт ынан ыʼнынатчыӈатгыт	
ӈээккэӄэй рэсӄиквъи ярачыкогты	
эвын ынкы нытваӄэн нылгинымэйыӈӄин ӈэвысӄэт наӄам ныкыттэлетӄин вынэ лыгивлыкырвитльэн	
ынӄо иквъи ӈээккэӄэй ӄэнанатчыӈатгэ	
ээй	
иаʼмым	
ӄун вай кэльэтэ инэркылельэтыркын	
вынэ ӄыетги ынкъам кырвэрчыкогты ӄытлыгэ	
ээй	
ынӈаталым вэлынкыӄунэйгыт	
ӈээккэӄэй кырвэрчыкогты рылгъэ ынкы таӈванэван нывытрэтын	
вачаӄым панэна ныкыттэлетӄин миӈкыри ӄун эммэйӈэ кырвирти	
ынӄо люур рай пыкэрычгатгъэ кальачгын	
аны эвын колейӈын эʼми гымнин ӈээккэӄэй	
ванэван ӄыльугыткы	
ӄзйвэ итык мытльун	
эʼмитлёным	
вынэ ӈанӄэн тэркэты гэриӈэлин	
аʼмын ивкэ ӄинэнльэтэтыркын	
аʼмыным вэчьым рэлку варкын	
вынэ итык рэлку уйӈэ	
эвырым мэтивэтык ӄылӄыриргын ралкойпы	
кальайӈын расӄэвычгатгъэ ралкогты	
эвын ынкы ныкыттэлетӄин ӈэвысӄэт	
эʼми гымнин ӈээкык	
ӄоо	
гымнан вынэ люнльутэ тынтын	
этъопэл рай ӈаргын вальа ынпыначгыӄая лыги итык гымнан гэмо тылгыркын	
кальайӈын ынӄо вэнлыги танлымынӄо нэнарэрыльатӄэн таӈымыльо ёрочыкокэн нинэнритльэрувӄин чама чоттагнэпы нэнарэрӄэн	
таӈымыльо вэгыткуйвынин ынӄо ӈытогъэ	
ивнин ынпыначгыӄай таам мынэквэт тэркэты	
ээй	
эченут вэты ӄъомрэнанратыркын	
вай ӈутри эръолгэты ӄинэнрэтыркын	
инэнрэтгъи эръолгык ынкъамым аны нылгъомрэнанратӄэн	
кытгынтакватгъэ ынпыначгыӄай аны нылгъомрэнанратӄэн кальайӈын	
ӄынвэрым тылягырголята итгъэт	
ӈанӄэн гырголята ныриӈэтылеӄинэт лыгэным кыттэркыгъет	
аʼмыным ынпыначгыӄая нэнамӈылёйвыӄэн ымтыляӈэт кальайӈын миӈкэмил рай нъэлгъи нутэнут	
вынэ вай еп лыгэмайӈаӈӄамэл мэйӈэльын	
тэркэпы	
вынэ аʼтав мынлеркын тэркэты	
ыʼмто миӈкэмил майӈаӈӈогъэ нутэнут	
вынэ итыкэвыным мачмыӄаӈӄамэл	
ээй	
миӈкэмил рай	
вынэ ӈоты майӈыгытгымэл	
лыгэн таӈамовратвантатык нэнамӈылёӄэн ыʼмто миӈкэмил майӈаӈӈогъэ нутэнут	
вынэ ӈотъым мъагытгымэл	
ээй читэвын мытыпкэрыӈо	
рай ыʼмто миӈкэмил вытратыӈӈогъэ нутэнут	
вынэ ытръэч эчыпратӄаймэл	
ыʼмто рай миӈкэмил	
вынэ ытръэч рай алпынӈымэл майӈаӈӈогъэ	
ээ читэвын	
ыʼмто рай миӈкэмил	
ээ читэвын мытыпкэрыӈо	
ыʼмто рай миӈкэмил вытратыӈӈогъэ нутэнут	
вынэ ытръэч виилетыркын	
вынэ мытылгэпкэрыӈо	
ыʼмто рай миӈкэмил вытратыӈӈогъэ нутэнут	
вынэ тэӈэвытрыкэ нъэлгъи	
како како	
галгъырыкоргавлен ынпыначгыӄай ынӄо ивнин	
кальайӈын	
ивнин нэмэ вынэ аʼмын ымы оʼравэтльамкийӈын вытрэтыркын	
ынӄо аʼтав пытляӄ рэчтанкавӈатыӈӈогъэ	
люур кытавэтываӄ кытӄалетлы пъултыткульэтгъи чама оʼрагырголягты ныпъултычирӄин	
аны кальайӈын ныӄулильыруӄин вынэ аны инэнэрэтыркын	
ӄун тиквыт ӄъомрэнанратыркын	
аны нинэлгинйъэчычевӄин кальайӈын	
ынӄо люур инэтрилетгъи	
аны гэӄулильэтлин ӄинэпиригии	
ӄинэпиригиии	
ӄун ӄэйвэ трэпириӈыркынигыт	
нэналгэйъоӈӈоӄэн эʼквырга ванэван ныпиринин	
аны томгайӈын гэмэйӈылыленвэнтэтлин ынкъам таӈӄонпы ныӄулильэтӄин ӄинэпиригииии	
ӄун тылвавыркынэгооот	
ӄынвэр рай лыгэпкэрыӈӈогъат нутэсӄык	
ынръам ӈан ытръэч йылгыгыргык киткит эвыча гыткат нывытрэтӄинэт	
нотасӄычыкогты гэтэӈинэплин кальайӈын	
наӄам ынпыначгыӄай люнрэӄэ гитлин	
рагтыгъэ ынпыначгыӄай	
ярак пыкирык ӈээккэӄэй ивнин аʼмыным игыр уйӈэ зкэльэкэ мытынъэлмык	
ӄэйвэ лым мэчынкы эвыр рарагтыыӈкы рарагтыгъа ынан вай эвыр тырэвинрэтгыт	
рарагтыӈыркын	
вынэ ӄун ии	
ынӈатал тылгэрарагтыӈыркын	
чама ытлыгыт ивыркыт этъым въигъи мургин ӈээкык ӄытлыги вай ванэван	
гытым ынӈатал вэлынкыӄунэйгыт миӈкыри ӄун эмрэнуӈэ нинэнмэйӈэвӄин гым кэльэтэ	
ынӄо ивнин ынпыначгыӄая миӈкыым кытъаткэ варкыт гынин яральыт	
вынэ тэнлыги тылгыркынэт энмэч мэчынкы ынӈин мытрарагтыгъа ынан гыйивыльу тыритгъэ	
ынӄо эквэтгьэт	
аны оʼтчой гэлелинэт	
ынӄо ӄынвэр пыкиргъэт ярак	
колё галгэкоргавленат яральыт	
аʼмыным ынӄо пыӈылтэгъэ ӈээккэӄэй	
таӈымыльо тывыльаннэн ымы кальайӈын тывнэн	
энмэн ытлен нылгинытэрмэчьыӈӄин ытлыгын	
ӄол рыннин ытлыгэ ӈээкык ивнин ыʼтвэты ӄыӈэлгынта	
эквэтгъи	
пыкиргъи ыʼтвык ӈилгытым галгэӄэтыкватленат — рырыткук нэналвавӄэнат	
ӄынвэр ытлыгэ йъонэн	
выквэпойга кыпчевынэн — ӄутык лывавыӈӈогъэ	
ытльата йъонэн эʼмэтэ рырагтаннэн	
ынӄорым мэлеквъи	
ынръам тэвэнаӈантайгот рыннин	
тэвэнаӈантагъэ энмыткынэты ынръам гаӄэтыкватленат нутэсӄык ыпэ	
нэмэ нэналвавӄэнат	
нэмэ ытлыгэ йъонэн	
ивнин ытлён иаʼм нырулигыт	
люур ӈилгын йытонэн ынӄоры илгэннин гыткайпы	
люур энмыӄалетлы ритлиннин ынкъам лыгэн ынкы ынӈин пэлянэн	
эвыр ӈан нэлеръуӄин ынкъам эвыр ӈилгын нъэӄэрэтылеӄин	
ӄол итгъи ытлыгын ӄытгъи — эвын ӈээкык гэлпъилин эвын уйӈэ	
элеръугъи	
ыʼтвыткугъэт	
ынин эккэт тэвыльо лыгнинэт	
люур рай рыркайӈын	
лыгэн ынкэгйит ӄытгъэт	
эвын нэнининиквъэн — ӈаврыркайӈын	
напэнрыгъан	
эккэт ивнинэт ӄыръэрильэтгытык	
ӄол янор ынръам леӈкамаграгъэ иквъи вынэ эʼтки	
ынръам ӄол ӄытгъи нэмэ иквъи вынэ эʼтки тылеӈкамаграгъак	
ӄынвэр ытлыгын ръарэгты ӄытгъи	
эчги туккэн рыйпыӈаркынэн люур рыркы лымгытвигъи — эвын ынин ӈээкык	
ытлыгын ваӈӄыта черунин мэмлеты рыкувлыткувнин	
эккэт ивнинэт чакэтта ынӄэн ӈан мытльугъэн	
иквъэт эккэт ии	
рагтыгъат эккэт	
пыкиргъэт	
нивын ытльа	
тэргатгъэ ытля	
ытръэч лымӈыл	
эйминнин	
увэрачыко ёнэн ӄопалгын	
ӄынвэр льэленръугъи	
ейвэлин тэкичгыт тэлпыгъэт ытръэч амынан кымгыт нъэлгъи	
ейвэлӄэе ивнин ӈэвмиргыӄэй	
опопы чеӈэр кымгыт мынинэгтын	
ӄэлюӄъым ии мынинэгтын мынрэӄуркыным	
ынӄо ейвэлӄэе ӈэвмиргыӄэйин кэттэ йымнэнат ынкъам ӈытогъэ	
йъонэн увэран ынкъам рывэнтэннин	
рэсӄиквъи ывэрачыкогты ынӄо гатгапыӈӈонэн ӄопалгын— эвын ытръэч ныӄачгыппэгляӄэн ӄопалгын	
люур пипиӄылгымкын ӈыторъогъэ ӈаргыногты	
иаʼм ынкы нытваторэ	
тынмыткоркынэтык	
люур восӄыгэӈгыпы ӄолентогъэ ръэнут мылвавынат	
ынӄо ӈытогъэ нылгинымэйыӈӄин эʼгпэпэӄылгычгын	
ивнин эʼгпэпэӄылгычга ейвэл инэгтэтгъи танъянвэпы ынкъам рагтыгъэ	
ярак пыкиргъи ынкъам ивнин ӈэвмиргыӄэй мынӄамэтва эʼтки тыгытъэркын	
ӈэвмиргыӄэе рытэнмавнэнат роолӄылтэ	
люур иквъи ӈэвмиргыӄэй иаʼм ынръам гэръэлинэт тэкичгыт	
таам нэмэ рэӄыркын	
нэгитэгьэн кукэчыкун — ӄытлыги тэкичгын мэйӈэтгъи чама мыкэтгъи	
качьараквъат	
ӄэмиплыткугъэт	
йылӄэтгъэт	
эргатык кыеквъэт	
иквъи ейвэл ӈавмэргэты кита ӄыёпатгэ ӈаргыногты	
ӈаргын вальыт рэӄыркыт	
юур ӈэвмиргыӄэй ӄулильыръугъи вынэрай нумӄэвэлеркылеръуӄинэт	
вынэ эӄылпэ ӄырэги — мыйпынат эвиръыт	
рэгъи ынпыӈэвӄэй ынкъам йымнэнат эвиръыт ейвэле	
ӈытогъэ	
люур льунинэт рэмкын амманаӈ нываляркылячаӄэн омӄагты	
ейвэле пиринин рыпэӈы ынкъам пэнрыткогъэ омӄагты	
льунин ынан янотыльын умӄэтэ гамачпэчайвылен	
ейвэле пэнрынэн умӄы	
янотыльын галянэн ейвэле умӄы ымы рэймэвнин ӄымэк нэнайъоӄэн	
ӄынвэр йъонэн ынкъам яалгыткайпы пирисӄыченнин	
эчги умӄэтэ юуркынин ейвэле кытрэлык кыплынэн — тымнэн	
эмтэйпынэн лыгэн ымыльэты ынкъам кытгынтырагтыгъэ	
аны чит навочвыпэнрын амрэнэвнаӈа	
ейвэлӄэй вынэ гэгынтэвлин ярагты умӄимтильын	
ынӈин рыпкирэннин умӄы ярак	
ивнин ынпыӈэвӄэй эӄылпэ ӄынвэнӈыгын умӄы	
тръэч ынйивыт эʼйӈэвнинэт омӄатъолёнво	
иквъи ынпыӈэвӄэй вынэ вэлер армачьэты ӄынльэтэтгынэт левыт линлиӈ йигйит лыгэн ымыльо ӄэчейыръыт	
вынэ лыгэн чиӄӄырым мынльэтэтынэт энмэч мургинэт роолӄылтэ	
люур рай етгъи энагтатыльын ынкъам иквъи эʼми мургин умӄульын	
кита армачьэты ӄылӄытги	
ынкы ынан нэрэнрэӄэквыт эрмэчьэ вэлер гыт омӄаэнэвнаткольэгыт	
таам мынэквэнмык	
ынӄо кэргыпгъэ ейвэл ынкъам ӄытгъи армачьэты	
армачьыйӈа майӈырак ӄача аʼтчанэн лылепыльымкык рээн	
эймэквъи ейвэлӄэй	
армачьыйӈын иквъи эви ынӄэн омӄэнэвнаткольын морыкы	
вынэ мыркыпчевын тымтагнэты	
ынӄо иръытвигъи армачьыйӈын	
ынкы нытанӈыткочаӄэнат лылепыльыт	
ытръэч ынин ынйивыт гэпыннэвлинэт	
люур армачьыйӈын иквъи ӄэнапэнрытык вынэ эӄылпэ	
аны лылепыльымкын иквъэт вынэ ейвэл ӄыпэнрыгын	
аны чамъам	
ӄырым минъэтэтык	
ӄыгитэ ынӄэн тыргычгын	
вынэ ӄэйвэ	
иаʼмым умӄы иткэгъэн	
вэнлыги ӄыпэнрыгын	
ӄынвэр ейвэлӄэй лыганӈэнайпыгьэ ынкъам пэнрынэн армачьыйӈын	
этъым тынмыркынэгыт — иаʼмым энапэнрэ тэӈэӄылӄылкэ ынӈин вальыӄаегыт	
ейвэлӄэе пэнрынэн ынкъам пиринин армачьыйӈын мынгэпы	
аны оʼтчой гэтэйкэвлинэт	
ӄынвэр ейвэлӄэе армачьыйӈын мынгымчаткойвынэн ринтык	
иии вынэ энанмыркын	
ӄинэтрилги	
мэчынкы	
ӄулильыръугъи армачьыйӈын эмтъыле	
како мытив нэрмэйгыт ӄытлыги ванэван	
ээ виин мэчынкы ратанӈавӈэн	
ынӄо паагъат тэйкэвкы	
иквъи ейвэл лыляпыльэты аʼмын мытив нэрмэӄин ӄытлыги нырулӄин наӄам нытэрмэчьыӈӄин	
ынӈин вальыторэ — нытэрмэчьынтури	
ынкъам рагтыгъэ ейвэлӄэй	
ынӄоры мэчынкы гэтэкичгэ гатваленат ытри ӈэвмиргыкэй миӈкыри ӄун умӄэт нэнанмыӄэнат ейвэле чама нивиниӄин	
ӄынвэр мэйӈэтгъи ейвэл пытӄылым эрмэквъи ынкъам ӈавтыӈгъэ	
ӈэвмиргыӄэй въигъи	
намайынлягъан	
ынӄо ӄонпы нымэльэв гатвальатлен ейвэл гэӈэвъэнэ пэнин нымкъэв нэнанмыӄэнат мэмылтэ ынкъам ӄутти гынникыт	
ынӈин гэвинрэтлин эʼгпэпэӄылгычгын яйвалӄаеты эрмэтвик	
энмэн еп тэленъеп колё ёо гатвален	
наӄам амӄынъычо колё ёо ынкъам аӈӄы уйӈэ эгынниккэ	
ымыльэты варат гэӄитувъиткулин чама гэченувъиткулин	
ытръэч чавчыват гэегтэтлинэт	
ытръэч ӈирэӄ ярат аӈӄальэн гэгнулинэт	
яатрак нытваӄэнат ӈэвъэн ынкъам уʼвэӄуч	
ыʼттъыётрак гатваленат ӈыроргарэ — ытлыгын ытля ынкъам нэнэны еп ӈырангэвэльын	
ӄынвэр въигъэт ымыльо амынан пэлятгъэ нэнэны	
ыныкит въигъэт ынӄэнат энаальа наёпатыӈӈогъан нэнэнэӄэй нъатчаӄэн ытлён въильын	
ытри нивӄинэт мачынан нывъигъэн лыгэнитык гынрыру лыӈӄэв	
ныёпатӄэн нивӄинэт оʼтчой эвъикыльин	
ӈинӄэйым амӄынъычо аммайыӈкы нынъэлӄин ӄынвэр ралкойпы пэгляӈӈогъэ	
ӄынвэр мэйӈэтгъи	
ӄол итгъи инъэ чеӈыттэ кыевысӄычетгъи эвын чоттагнэпы ӄынур рай ыʼттъыт нылейвыӄинэт	
ӄытлыги ынӄэн иʼгыт	
ынкъам нивын иʼгэ аʼмын како гыт мэчычьу ратомга ныёпатэгыт въильигыт нивӄинэт	
аʼмын како оʼтчой эвъикыльин	
ӄынвэр ӄулиникэк ӈинӄэе ытлыгын ривлынин роӄалеты ынкъам эвиръыт йыннинэт ынӄоры ымыӈ ытльэн йыннинэт эвиръыт ынкъам йымэнэнат ээкэгйит	
ынкъам эвиръыт йыннинэт ынӄоры ымыӈ ытльэн йыннинэт эвиръыт ынкъам йымэнэнат ээкэгйит	
ӄол итгьэт вулӄытвик нэмэ рай ыʼттъыт етгъэт ынкъам нивын ӄивиниги	
ӈинӄэй ӈытогъэ ынкъам ӄытгъи мъэгыргык рымагтэты	
ынкы тымнэн ыннэн унъэл ынкъам мэмыл	
рагтыгъэ ӈинӄэй	
ымыльо эʼмэннинэт ярак тыттатгыргэты наӄам нылвавӄэн тыттэтык	
ӄынвэр ӈинӄэй ӄъочаткогъэ	
наӄам тылвавыркын	
люур етгъэт ыʼттъыт ынкъам нэвинрэтын	
ынӄо энаальэн ӈэвъэн иквъи аʼм вынэ мынвинрэтгыт	
вынэ ынӈэ	
эʼтки гым торгынан нэнаёпатторэ въильигым	
энмэч ӄырагтытык	
мачынан амгымнан трэмигчирэтыркын	
нивын аны ытлыгыт ӄынлегынэт — янор ытлыгын ынӄо ытля	
ынӄо эргатык кыевкы ытлыгын лыгэн волвакы имтинин ынӄо ымы ытля лыгэн эʼптэ ӄынур ытлыгын имтинин	
эвыр ӈинӄэй амӄынэргатык армаӈ нынъэлӄин ӄынвэр колё лыгэрмэквъи	
ынкъам ынкы ыʼттъэ нивын аʼмын ӄол эмӈолык ӄычгичивэтыркын ярара ынан моргынан мытранвэтгаватыркынэгыт	
ынӄэн гыт майӈанма моргынан гынин ээкэт нинэнынлевмури	
мури — конъачгынкэнаморэ	
ынӄэнат ӄытлыги иʼгыт	
 кынвэр ыʼттъэ нивын аʼмын  ӄыӈавтыӈ	
ӈанӄэн чавчывармачьэн ӈээкык ӄыматасӄэв	
иквъи ӈинӄэй аʼм чамъам	
ыʼттъэ нивын аʼм вынэ мэчынкы	
аʼм звырым торгынан	
ымы оргоор	
ынкъам ынӄэн ӈинӄэй эквэтгъи ӈавтыӈысӄэквъэ	
тыляма ыʼттъэ нивын аʼмын ӈутку варкын нымным колё нывэймэнӄин	
ыт итык колё лыгэн нылгинытэӈъэв ратвагъа ынкъам мури ымы колё мытръэнӄэвы ӄамэтвак энмэч мытрэвъэну	
к	 глынангэт пыкиргъи	
эвын ыннэн яраӈы нытваӄэн	
ынӈатал колё нывэймэнэтӄин	
аʼмын етти	
ии вынэ тыетык	
како аʼмын мэӈӄо етгъи	
вынэ гым колё ыяальэгым	
ээй вынэ эӄылпэ ӄырэсӄикви ынкъам ӄыӄамэтвагэ	
ӄэйвэ этык гынин ыʼттъыт ӄырым въэнук нъэнӄэтынэт	
ӈинӄэе ивнин вынэ ӄырым нъэнӄэтынэт	
нэрэӈэтынэт ыʼттъыт	
ынӄо виин лыгэн рэнмыгиӈкы нъэлгъэт	
ынӄо йылӄэтгъэт	
рымумкылевнинэт ынӄо эквэтгъи	
тыляма ыʼттъэ нэмэ нивын ытлён ынкъам ымы мури мытраӄамэтва	
люур пыкиргъи	
эвын эʼткиӈыт	
ытръэч иквъэт уйӈэ мури эрэӈкэ	
ивнинэт аʼм мачынан рылго нитынэт	
ытръэч киткит ӄамэтвагъэ ынкъам йылӄэтгъи	
ыгэн йылӄэтгъи ӈинӄэй ынкы этынвыт ӄамэтвамгогъат	
люур рай пыкиргъэт ыʼттъыт ынкъам нэнъылигъэн ӄоранмын	
нивын ыʼттъэ ӈинӄэй аʼм ӄыӄамэтва	
тъэр таӄъано рэлгыӈынэт	
аʼм вэлер ыннэн	
ээй	
люур моогъат увик	
нивын аʼм вынэ ӄыӄамэтва	
ивнинэт ӈинӄэе аʼм вынэ этлы	
вэты ӄэйвэ ӈинӄэй ӄамэтвагъэ	
ынӄо эргатык кыеквъэт ӈинӄэй нэмэ эквэтгъи	
ынӄо ӄытгъи ӈалвыльэты этын — ӈэлвыл галгэнмыткойвылен ыʼттъэ	
тыляма ыʼттъэ нивын ӈинӄэй ӈэлвыл нэткун — ытръэч мытлыӈэн нэныгнувынэт ӄорат	
ынӄэнат ытръэч ӈирэргэри нъэлгъэт — ытля ынкъам экык	
эчги пыкэрыӈӈогъэ ыʼттъэ нивын ытлён аʼм ӈутку ӄыткив	
ӈинӄэе ивнинэт ытръэчым трэнӄэювӈынэт	
ыʼттъэ нивын ынан ӈыраӄ ӄорат мытрэрэнӈынэт	
ӈыроӄ аймакыт мытрэӈылиӈынэт ыннэн таӄъано ӄылгыгын	
ӈинӄэеым ивнинэт ымыльо ӄынъылигыткы	
ӄол ыʼттъын иквъи вэлчиин лымӈэ ӄутти мынрэтынэт ынкъам чама мынынкэгытрэвынэт ынкъам мачыргынан нувъиткунэт	
эчги пыкиргъэт ыʼттъэ нивын ӈэвъэнйыръын эргатык ынӄо нарагтыгыт — ымэн ынӈэ авалёмка	
ынкъам торгынан ӄылгыгыткы ӈэлвыл	
эргатык кыеквъэт — ыʼттъэ нивынэт ӈоонрэ ӄыялгытгытык	
мури рагтэты мытрата	
ии вынэ ӈэнрилы мытрэлӄытгъэ	
ынкъам нивын ӈинӄэй аʼм игыт ӈутку нурэӄин нымвытгыр — ӈирэӄ ныкирит ымы ӈирэӄ ыʼлёӈэт тыляёлӄыл	
ӈинӄэй эквэтгъи	
ӈирэӄ ныкирит ынкъам ӈирэӄ ыʼлёӈэт яанэнат	
ынӄо пыкиргъи нымнымык	
энмэн ыʼттъыётрак эрмэчьын нынымытваӄэн	
ӈытогъэ эрмэчьын вынэ ыяайпы	
таам	
аʼтав мынымго	
янор рэӄэ мытритгъэ	
ӄоо	
ынкъам эрмэчьэ ивнин этъопэл янор пойга ынӄо мынрачвыӈ ынӄоръым мынтэйкэв	
ынкы ыʼттъэ ивнин ӈинӄэй ынан гымнин увик ӄыйпыгын	
ӈинӄэе ыʼттъыт ярак рынрэ рамэчавнэнат	
ынӄо моогъат пойгыльатык наӄам ынкы нымкыӄинэт оʼравэтльат умэкэтгъэт	
люур ӈинӄэе кагынмэпы пивнин эрмэчьын	
иквъи эрмэчьын еп эплыткукэ	
лымӈэ мытрарачвыӈы	
энмэч ӄытэнмавыркын	
ӈинӄэй иквъи аʼмыным ынӈин	
эрмэчьэ ивнин наӄам мынлеркын	
ытри ӈирэргэри рачвыӈакватгъат	
нэмэ ӈинӄэе пэчайвынэн	
ынӄо эрмэчьын пыкиргъи	
ивнин эрмэчьэ колё	
чеӈэт гэетигыт	
таам вынэ мыныплытку	
мынытлымык	
ынӄо энмэч мынтэйкэв	
ӄынвэр моогъат тэйкэвкы	
ынкы нытваӄэн колё нымэйыӈӄин уттуут	
эрмэчьэ ивнин вайым гымнан ӈотӄэната нэнанмэгым	
ӈинӄэе ивнин ээй	
ӈинӄэе нэмэ ойӈэмтэнэн ынкъам ивнин тиквъэӄ гынан ӈотӄэната нэнанмэгыт оʼравэтльат	
эрмэчьэ ивнин аны ванэван	
наӄам оʼравэтльата нивын ӈинӄэй ӄэйвэ	
лыгэн ынӄэната нэнаркыплыӄэнат	
ӈинӄэе ивнин вайым тынмыркынэгыт	
лыгэн ынӄо кыплынэн эрмэчьын	
тымнэн	
ынӄо ӈээкык ынин матанэн	
оʼравэтльат иквъэт аʼмыным игыр тымӈэмэӈкырэ ӄыляйвыӈӈогэ лыгэн гыныгчимгъутэ	
ытръэч лымӈыл	
рорат ганымытвален гэӈэвъэнэ	
ытръэч ӈирэргэри ганымытваленат	
пэнин уʼвэӄуч ылвэгилильын наӄам нылгэнымлыӄэн	
вынэ итык ылвылю нэналгэнмыткоӄэн	
ӄулиникэкым нэмэ ынӈин ылвэгилигъи рорат	
ынръам волӄы гэлелин	
эвын рагтыгъэ — уйӈэ ӈэвъэн	
аны ынраӄ гакапчачавлен тумгыӄэй рорат вынэ вай эʼми ӈэвъэн	
энарэрыӈогъэ лымынӄоры вынэ уйӈэ льук нэналвавӄэн	
ытлён наӄам лымынӄоры нылейвыӄин	
чемгьоӈӈогъэ рорат	
ыʼтвыӄайыткынык эквэтгъи лыгзн гынонэты	
аны оʼтчой гэлелин гынонэты	
ӄынвэр йъонэн нылгинымэйыӈӄин аӈӄы	
вынэ ынкы галгоратвален	
аны ыʼтвыӄэй нинэлгининтысӄивӄин эйычгитэ	
вачаӄ ванэван натчатын рорат миӈкыри ӄун ытлён пытлиӈыльу гатвален	
нинэлгининтысӄивӄин эйычгитэ	
вачаӄ ванэван натчатын рорат миӈкыри ӄун ытлён пытлиӈыльу гатвален	
тъэр яанэнат гивиӈит мэмлыткынык ӄынвэр нэмэ нылгинытымгыӄин аӈӄы йъонэн	
аны лыгэн ымыӈ лыгэыяакэнат эʼйӈэт галгэн нэнавалёмӄэнат	
вынэ наӄам колё лыгэмыкгалгальын	
нычимгъуӄин рорат	
ээт аны ръэмиӈкыри титыркын	
ӄэйыӄын лыгэн тылегъи ынръам эргыръокыльэн аӈӄы йъонэн	
вынэ чама рорат айылгыкыльэн	
таӈэргыръока нытваӄэн таӈӄонпы ытръэч нэргыпйъелгатӄэн	
ынӄэн рымагтынэн эргыпйъелгылӄын ынръам рай тэӈвусӄымчыку тыляӈӈой	
лыгэн ӄынур илкэ нылеӄин	
люур рай ыяа вытрэтгъи мачыӄэргыӄэр	
аны нылеӄин рорат нычимгъуӄин	
ынръам эплеэн миӈкыри вальын аӈӄы тыйъоркын	
пыкэрыӈӈогъэ ӈэнри	
вынэ эвыр вай гынмылкинэк майыӈкы нъэлгъи мэчыӄэргыӄэр	
пыкэрыӈӈой ӈэнри	
аны таӈвэнъым вынэ лыгивтылетэ ныриӈэмъетӄин гатле	
наӄам лыгэн ӄынур ээкэк ӄача лыгэн ӄынур мэчыӄэргыӄэр нычелыӄэн	
нылгинымэйыӈӄин	
аны наӄам гатле ныкамэйгатӄэн нылгинымкыӄин	
лыгэн галгат камэплыткольыт ныпэнрыткоӄэнат ваӈыткольыйӈэты	
чымӄык нырмагтыӄэнат чымӄыкым еп армагтыка йыкыргыйӈа нинэчвиӄинэт гынунэтэ	
нылгинымкыӄин ынӈин нитӄин гатле	
эʼквыргъам мыкычьыт нырмагтыръоӄэнат	
лыгэным торааӈкатыльын йыӄыргын галгата ныпэнрыӄэн	
вынэ галгамкычгын нывылтъэв ныпэнрыткоӄэнат ынкъам чама ынӄэната ытри йыкыргычга нинэчвиткуӄинэт	
ынкы чимгъугъи тумгыӄэй рорат	
тэвэнаӈӄагтэ чьонныпэты эʼлевнинэт	
аны люур вай риӈэгъи янор мэмлыткыната ӄынур ёкваё	
аны вэнъым ныйыӄытчоӄэн рэӈ алӄытэты	
ынӄо гырголягты риӈэгъи ыʼтвыӄайыткынык	
аны нылгийъериӈэмъетӄин ыʼтвыльыӄэй	
ынӄо вакъогъэ ыʼтвыльыӄэй мэмлыткынык	
иквъи	
иик аны ӈан вэчьым ӄун тырармагтыгъа	
ынӄо рэӈатантэнмыӈатгъэ риӈэгъи	
аны ӈан гаамэйгатлен ынкы	
ынӄо торааӈкатысӄэвыльын пэнрынэн	
вынэ рымагтыгъэ	
аны ӈэнку лыгэн ӄынур ээк нынлетӄин колё нылгэӄэргатӄэн	
ынӄо рэӈатантэнмыӈатгъэ риӈэгъи	
аны ӈан гаамэйгатлен ынкы	
ынӄо торааӈкатысӄэвыльын пэнрынэн	
вынэ рымагтыгъэ	
аны ӈэнку лыгэн ӄынур ээк нынлетӄин колё нылгэӄэргатӄэн	
ынӄо нылеӄин рымагтэты рорат	
наӄам ыʼтвыӄэй ынин ныппылюӄинэӄэй	
люур ӈоонко вытрэтгъи гычурмын	
еп ыяа	
иквъи	
иик аны вэчьым тыпкиргъэк гычурмык	
нылеӄин рымагтэты	
ӄынвэр эвыр пыкэрыӈӈогъэ гычурмык	
энмэн лыгэн нычелгатӄэн нутэсӄын	
пыкиргъи	
ӈыпэгъи	
нытлепыткуӄин гыролмакы	
аны йыӄӄайым нылгитымгэтӄин	
ытръэч нэмэ галгэн эʼйӈэн нэнавалёмӄэн	
ынӄэн нутэсӄын нэмыӄэй лыгэн ӄынур ӈуткэкин	
ымы нытиркининиӄин	
ынкы ыʼтвъэт пэлянэн ынкъам амноӈэты ӄытгъи	
люур ӈоонко яраӈы вытрэтгъи	
ынкыри ӄытгъи	
ынкы пыкиргъи	
пынлёнэн авынральа мэӈӄокэнайгыт	
вынэ вай эʼтки ыяакэнайгым	
элымӈэ вэчьым ръэнут гатымӈэвлен тургин	
вынэ ванэван — нынӈэӄэн ӄлявыл	
люур аплёратвака вытрэтгъи ынин ӈэвъэн	
аны гэлгичеӈыттэтлин ӈэвысӄэт ынкъам эвыр ыʼвэӄуч	
рыпэт ӈэвъэн эмчеӈыттэтэ гачьойпылен	
ынӄэн льунин авынральа нычимгъуӄин	
этъым вай ӈотӄэн ӄлявыл етыльу итыркын ыяайпы	
ытлён ипэ ӈавръэтгыпыльын	
ынӄоры ӄлявылчыӈын иквъи иик аʼмыным вынэ мынувичвэнмык	
эвыным овэчватынво етгъи	
ии ӄэлюӄъым	
ӈэвъэнэ ыʼвэӄуч ивнин тыттэӈэт вэрин ынраӄ ытлён иаʼм етгьи	
лыгэнитык наранмыгыт	
вынэ мачынан миӈкыри ӄун иаʼм нэнгынтэвэтгыт лыгалымы вэлвальэгыт	
энмэн увэчвымгогъат	
ивнин ӄлявылчыӈа иик ӈотӄэным вай овэчвыӄаплыйӈын	
ытлёным ынӄэн гатвален ӄытлыги кальайӈо	
ынӄо ытонэн гагтымотлыкыкватлен ӄаплычгын вынэ лыгэн таӈковлёкы вальычгын наӄам нылгинымэйыӈӄин ынкъам нылгэнэтчыӄэначгын	
ынӄоры ӄаплывэчватымгогъат	
ивнин кальайӈа ивнин кальайӈа иик аймыным янор гым ӄэнавылгыпгэ	
вынэ янор гым миӈкыри ӄун гымнан гэмо	
ээй вынэ элымӈэ	
наӄам канраӄолейӈын	
ынӄо вай вылгымнэн кальайӈа	
вачаӄ вэнлыги пиринин выквылгын	
лёӈынма рыннин	
ынӄо ивнин ээ	
китъам гынраӄ мывылгыпгыт	
ээ	
ытри нытвэтчатваӄэнат ыргичгу мачыяа	
вылгымнэн оʼравэтльата ынраӄ вай рыпыткэвнин	
ӄымэкым рыпэт мынгымлянэн	
энмэчым рыпыткэвкы рытрилнин ӄаплычгын	
вынэ ынӄэната эʼтки гагтывылгыплен	
ыкӄэната ӄэпле ӄымэк нъынмыркынэнат эвыр итык амчытвэкэянвыт	
ынӄо паагъат ӄэплювичвэтык	
кальайӈа ивнин таам эʼтки тылваквыт тымык ынраӄ элвэльин мынытчыгъэн	
ынӈин итык пылыткугъэт ынраӄ элвэльин нэтчыгъзн	
кальайӈа ивнин ӄыпиӈкуги гырголягты ынкъам ӄэрэтги эʼнныӄалетлы	
ооккакомэй вынэ ӄырым	
вытку янор гыт ӄинэныйгулекви	
янор гыт таӈӄонпы ынӈин ӄитыркын ынкъам ынӄо гым	
кальайӈын пиӈкугъи гырголягты ынӄо эʼнныӄалетлы иргъи	
эвын гитэнин — нутэсӄык иринэӈу гатаӈамэчатлен	
ынӄо оʼравэтльан иквъи	
ооккакомэй чамъам гым ынӈин тритгьэ	
эчги ӄээӄынуӄэй вак люур ӈоонӄо чыпъынтогъэ наӄам аны нотасӄычыкогты гэчыпъэтлин	
ынӄо вай ивнин ээ вай гынраӄ ынӈин ӄитги	
рорат гэпиӈкулин гырголягты	
аны нэмыӄэй ынӈин гитлин	
нэмыӄэй ӈоонӄо чыпъынтогъэ	
наӄам вэнъым ӄынур мимлык нычыпъэтӄинэт	
ымы чыпъынтонаӈо нутэсӄын нымӈытатӄэн	
ивнин иик ынраӄ элвэльин мынытчыгъэн	
ӈоонрэ нотагты ӄытгъэт	
ӈэнку нытваӄэн нылгинымэйыӈӄин энмычгын	
наӄам лыгэн ӄантаквыткольычгын гытолыӈкы наӄам ынкы таӈамэрвэты вальыт выквыт ралегъэ кальайӈын	
ынӈатал эвъикыльин выквыткойӈык ралек	
ынӄо нэмэ тыттэтгъи панэнагты	
наӄам ӄынур рыратылӄыеквэ алымы ӄынур уттуут рыпытвальын энмээм	
ынръам рорат ралегъэ	
ытръэч колё нылгэпоӄытгагтыткоръоӄэн	
ытри ӈан ныралечетӄэнат ӈырэтэ	
нэмыӄэй эвыр ыныгмил ралегъэ	
нэмэ лывавнэн	
ивнин китаӄун ынраӄ ӈоонӄэн энмээм мыныйъогъан	
вальын	
иквъи кальайӈын китъам ынраӄ ӈутку мынувичвэнмык	
ээй	
мэмлеты энмысӄэпы	
ынӄэн энмээм лыгэн мимлык ыпэ вальын	
наӄам аӈӄайӈын ынкы	
вынэ колё нылгэйычгитӄин миӈкыри ӄун ынкы лыгэн ӈан эйычгитэ нэнаркыплыӄэн энмээм	
ынӄо вай люур этъоӄайӄын чыпъынтогъэ	
етгъи нэмэ лыгэн вэтгыры	
эвын нинэнрыӄин гынмылкин рынрыё выквыоʼравэтльаӄай	
ивнин ээ гынраӄ ынӈин ӄитги	
пиринин выквылгыӄай ынӄо ринтынин мэмлеты	
вынэ вай пиӈкугъи рорат нэмыӄэй мэмлеты	
лыгэн гыткат оʼравэтльэн лымынӈин гъэптыткулинэт	
ныкоргавӄэн кальайӈын	
вынэ энмэч нылгитэнӈыткуӄин	
ыаааа	
ыииии	
ыоооо	
таӈамалваӈ нытэнӈыткуӄин	
нивӄин	
ынӈаталым эты игыр тынмын	
ынӄо лыгэн аплёратвака чыпъынтогъэ рорат	
ыʼмто — нымӈылёӄэн — аʼткэвма тытэйкын	
ванэван нымэльэв — тэгнунтымъэв нивӄин кэлы	
ынӄо ивнин кальайӈа ыртъэч амынан нъэлгъи аяака рачвыӈгыргын	
элымӈэ ытръэч ынӄэн	
вынэ эвыр аны эӄылпэ мынъяагъан	
эквэтгъэт лыгэн ынӄоры рачвыӈынвэты	
аны горарачвынленат	
наӄам ыныгракэн ваны вэнъым лыгиӈэйыткульын гролмакы	
вынэ вай ӄынвэр пэлятыӈӈогъэ кальаӄлявыл	
энмэч лыгэн ӄынвэр таӈавынтылягты пэлятгъэ	
ыʼттъыёл пыкиргъи оʼравэтльан	
ынӄо вытку вулӄытвик пыкиргъи кальаӄлявыл	
эвын галгэрочгыплен пыкиргъи	
пынлёнэн ако иаʼм ынраӄ рочгыпгъэ	
миӈкыри ӄун эʼтки эвын нылвавэгым кытгынтатык	
оо како мэй вынэ эʼтки нинъигыт аʼтавым ныӈавръэтгыпэгыт	
опопы ӄэквэтгытык ярагты гэӈэвъэнэ миӈкыри ӄун чеӈэр тылваквыт икумиӈкыри рытык	
элымӈэ леӈытэӄ энмэч мытыплыткумык увичвэтык	
ии ӄэлюӄым	
энмэч ӄэквэтгытык эӄылпэ	
ээй вынэ эӄылпэ мынэквэнмык ярагты	
ынӄо эквэтгъэт ярагты гэӈэвъэнэ	
ынкы напэлягъан кальаӄлявыл	
ыʼтвыӄэйык ӈэлӄиквъэт ынкъам эквэтгъэт ярагты	
нэмэым ынӈин нылгурэтылеӄинэт ыʼтвыльыӄэгти	
ынӄо пыкэрыӈогъат ваӈыткойӈык	
лыгэн еп ыяайпы напэнрыгъан вэӈыткульын	
ынкыым рымагтыгъат ынӄо пыкиргъэт ярак	
ынкы нымытваӈӈогъат нымэльэв	
ытръэч	
энмэн ӄол чавчыв ыннанрата нынымытваӄэн	
ынкъам ӄол рыннин ӈэлвыл пэнрынэн иʼгэ	
ынкъам ӄутти ӄорат тымытконэнат	
эргатык этын ӄытгъи ӈалвыльэты	
эвын валвыйӈын иʼкырэрык нэвииӄин	
ынкъам ӄлявыля ивнин аʼмын гыт колё ачемгъокэйӈэгыт лыгэн льоё руркын	
йыӄӄэй яральэты нъынльэтэтынэт	
лыгэн ынӈин ивыплыткунин валвыйӈын кытгырголягты риӈэгъи	
ынкъам ӄлявыл эквэтгьи ярагты	
люур ёоʼръогъэ ынкъам ӄлявыл тымӈэквъэ	
люур льунин яраӈы ынкъам етгъи	
люур валвыйӈа лыгивэймэну лыгнин ӈэвъэн ивнин эӄылпэ ӄынӄамэтвав оʼравэтльан	
ӄамэтвагъэ	
ынӄо вулӄытвигъи	
валвыйӈын ынкыым иквъи аʼмын вынэ ӄэлюӄым рэмкыльын мынильэтын	
люур валвыйӈын ильуткугъи ынкъам нивӄин валвыйӈын зльоткома транрагтаӈынат	
ынӄо ӄлявыл кыеквъи эмӄивъетз эвын ӈаргын нытваӄэн	
энмэч кэргымма гылгын ныӄитыӄин	
энмэн ынкэн валвыйӈа гэтэнымчеӈлин	
ынӄо наӄамлым ымыӈ пипиӄылгыт ванэван нынмынэнат	
нэрӄуӄ ынкъам тилмытил с	 нэрӄуӄ нивиниӄин ынкъам нэнанмыӄэнат ръэвыт	
ынан ръэвыт нинэпириӄинэт ӈирэӄ лыгэн ӈэранмынга	
нэркук нынымытвакэн анкачормык ытръэч гэӈэвъэнэ	
нэрӄуӄ нивиниӄин ынкъам нэнанмыӄэнат ръэвыт	
ынан ръэвыт нинэпириӄинэт ӈирэӄ лыгэн ӈэранмынга	
ӄол итгъи нэрӄуӄ иквъи ӈавъанэты взчьым игыр гыныкы рэенӈыт ӈэнӄайӈытальыт	
ӈэвъэнэ ивнин ынӈъэм лыги лыӈыркынэт эквэркын эвэнэнвэты	
татлыгнэн ыʼвэӄучитэ — ии тэквэркын	
эченур эвыр рэквэнӈыт лыгэн нивлыӄин уттуут ӄынпыгын ынкэгйит миӈкыри рэквэнӈыт ынӄэнат	
аʼмыным эквэтгъи нэрӄуӄ эвэнэнвэты	
люур тиркытир эйпыткугъи	
лылепгъи ӈэвысӄэт — люур льунинэт нирэӄ тилмыт	
ыргынан никвъэн ӈэвысӄэт эʼми гынинэт эккэт	
ӄырым мытвынат	
эӄылпэ ӄытвыгынат эʼмитри	
ӄырым	
гымнин уйӈэ нэнэнэт	
моргынан лыги	
наӄамым ӄыльугыткы эʼмитри	
иквъи ӈэвысӄэт	
таам ӄытвыгынат эʼмитри ӄынвэр гыт ымы мытрэнриӈэквыт ынкъам ынӄоры мытрэнэрэтгыт	
лыгэнитык рэвъигъэ	
валёмгъэ	
ӄун ӄыльугыткы торгынан ӄырым гымнан мыйылтык гымнин нэнэнэт мачынан гым ӄэнанмытык	
валёмтык	
мытвалём	
нэльунэт	
лыгэн ӈирэӄ нэнэнэт нэймитынэт ӈирэнлеӈу ынкъам эквэтгъэт	
лыгэн янор ырык гролмакы грулмыгъэт ынӄо тылейыӄэтэ итгъэт	
ынӄо ыʼвэӄуч вулӄытвик пыкиргъи	
эвын ӈирэӄ ръэвыт нинэнрыӄинэт	
ынан льунин ӈэвъэн нытэргатӄэн	
ивнин иаʼм тэргатыркын	
ӄун вай тилмэ нэнэнэт ниткэнэт	
ынӄо йылӄэтгъэт	
эргатык кыеквъэт — ивнин ыʼвэӄучитэ ӈэвъэн миӈкэгйитым эквэтгъэт	
ӈааным ӈоонӄэн уттынпын ынкы	
янор кавральатгъат ынӄо вэтгатгъат— татлыгнэн ӈэвъэнэ	
ынӄо риӈэгъи нэрӄуӄ	
эʼптэ ынкы гролмакы гэриӈэмъетлин нэрӄуӄ ынӄо гырголятгъэ	
аны оʼтчой гэлелин нэрӄуӄ	
ӄынвэр льунин нымным ынкъам ӄытгъи ынанъяатльагты	
рэсӄиквъи	
люур никвъэн— мэӈӄоры ети	
вынэ ыяальэгым	
ванэван гымнин эккэт ӄыльугыткы	
вынэ ӄэйвэ	
вай рымагты варкын нымным— ынкы варкыт	
тилмэ гиткэлинэт	
вынэ аʼтав мэквэтгъэк	
вынэ мачынан чеӈэр тывъиркын	
вынэ ӈан гытгычормык варкыт ӈирэӄ ылвэт	
ынӄэнат ылвэт гэмгэмикынэ тымык нэналвавӄэнат — иквъи авынральыкэн ӄлявыл	
ръурэвэннин — ылвэт гынтэквъэт	
гынтэвыльыт нэрӄуӄэ пэнрынэнат ынкъам тымнэнат	
нэмэ эквэтгъи рымагтэты нэрӄуӄ	
инъэ льунин нымным	
пыкиргъи	
ынанъыттъыёлрак рыннинэт ылвэт ынкъам ытлён ынанъяатльак атчыгъэ	
кыеквъи тилмытил ынкъам льунинэт ылвэт въильыт	
иквъи како микынэ тымнэнат ылвэт алымы уйӈэ мэӈин	
ынӄо ымыльо кыеквъэт	
тилмытил иквъи вынэ мынымӈимык	
гэриӈэлинэт	
пыкиргъэт ярак ынкъам йылӄэтгъэт	
эргатык кыевык люур кытыйгыръогъэ ынкъам ныкиргъэт тилмыт	
тилмыт иквъэт эʼми мургинэт нэнэнэт	
ӈотӄэнат	
иквъи тилмытил	
нэрӄуӄ	
вынэ эйым мынмарав	
эвыр торгынан ӄырым гым мъэнӄэтгъэк маравык	
иквъи тилмытил уйӈэ ӈутку чымче амысӄыгытгыка	
вынэ ӄэйвэ варкын	
гытгын амвааралета	
гытгэты	
ӄынвэр гытгын анӈэлёткольатгъэ	
ынкъам эмгынунэтэ рытчынин ынкъам вакъогъэ	
иквъи ӈэвтилмытил — колё тылгипэӈъивэтык	
ынӄо риӈэгъи нэрӄуӄын ӈэвъэн	
ынӄо вааралеткольатгъэ гытгэты	
тэӈыткунин гытгын амвааралейва	
ынӄо вакъогъэ ынкъам иквъи гымнан тыткугъэн гытгын амвааралейва	
ынӄо тэлмычгын армайпыгъэ ынкъам иквъи мури опопы марава мынинмык	
мынриӈэмык — ынкы гыргол мынмарав	
ии вынэ мынмарав ӄырым мъэнӄэтык	
ынкъам тилмытил риӈэгъи	
нэрӄуӄэ пэнрынэн	
эчги тилмэ нэрӄуӄ вэгылкуркынин нэрӄуӄэ кыплынэн иʼннык ынкъам чывинин иʼтын	
тилмытил эрэтгъи — янра левыт	
ынӄо эккэт тилмин иткэнинэт	
рагтыгъат	
ынӈин ваӈӈогъат	
с	 ӈыроӄав — чакыгэт	
ынанынпычьын иквъи ынээльын кита выквэн плекыт мынтэйкынэт ынкъам мынкылвынвытко	
ии — иквъи ытлеӈи	
ынӄоры нэплыткунэт плекыт — ынӄоры кылвынвытогъат	
ыннанъылё нэтэйкын кылвын	
ӄол эргатык пытӄымайыӈкы вальын нэтэйкын	
чейвыткулʼыт пыкиргъэт	
эвын галгэнмыткойвылен мэлёталгын эвыр ылвылю	
ынкъам милютнэлгэ рэтэм нэнкуврэтэвын ынкъам ылвэнэлгэ ёроӈы нэтэйкын	
аны таӈамӄынэргатык гынник нынмыткойвыӄэн	
ынкъам ылвэнэлгэ ёроӈы нэтэйкын	
аны таӈамӄынэргатык гынник нынмыткойвыӄэн	
эргатык нэмэ ивнин ынээльэ ытлеӈи кита амгынан ӄычейвытку	
эплеэн рэӄэ рэнайъогъа	
ӈутку мъатчагьак	
ӄэглынангэт оратвак люур вытрэтгъи — аграткынгыпы уʼрэквъи ӈэвысӄэт	
иквъи ынӄэн ярак вальын ӄлявыл ытлён ӈотӄэнат	
рэӄыркынитык	
чемгъотвамачы выквэпойгын эйминнин чит вылгыпыркынэн — люур иквъи ӈэвысӄэт ээй	
читым лыгэн гыныкагты	
— ээй вынэ ӄырэги	
ӄиникви	
ӈэвысӄэтэ ивнин ытлён тургин чакыгэт рочгынотаармачьыйӈа ганрагтатлен	
ынӄэн ӈэвысӄэт ӈэву лыгнин ынээльэ	
мэлёталгын ганмыткойвылен	
йылӄэтгъэт	
эргатык кыевык ивнин ынээльэ ытлеӈи кита ӄытэгрэт	
эвыр уттуут рэльуӈын ынӈэ эрэткэ	
ӄол эвыр рэльуӈын оттычгын — ынӄэн ӄырэтгын	
эквэтгъи	
ярак пыкирык ивнин ынээльын вай трэтгъэн	
ынээльын ӈытогъэ пынлёнэн ӈотӄэн ӄэйвэ	
ии ынӄэн	
кита аʼтав мытъытвыӈык	
тъытвыӈгъи	
плыткук иквъи кита аʼтав мынэлкымык	
элкыгъэт	
оратватыляк нэльугъэн йъаяӄ	
йъаяӄа пэчайвынэнат	
ынӄоры рагтыгъат	
ярак пыкирык нэмэ рынӈынэн янръатвъат	
ынӄоры эргатык инъэ еп нэмэ эквэтгъэт	
лыгэн пэнин ръэт наяагъан тылек — лыгэн тэнпэнинэк йъаяӄ нэльэугъэн	
йъаяӄ напэчайвын	
рымагтэты эквэтгъэт	
ӄээӄын тылек нэльугъэн ачьэӄ	
ачьэӄа пэчайвынэнат	
пэлӄынтэтгъэт ярагты	
ярак пыкирык нэмэ рынӈынэн янръатват	
эргатык кыевык ымыльо ӈыроргарэ эквэтгъэт	
нэмэ нэльугъэн ачьэӄ	
ачьэӄ напэчайвын	
ынкъам лыгэн нылеӄинэт амрымагтэты	
эргатык нэнининивын энмычгын — аны колё мэй нымэйыӈӄин	
энмээм нааӈкатӄэн ынкъам нэйпыткуӄин нылгиныйыӄъэв	
таӈэмыръагатле нэнанмыткоӄэн	
ьгтвыльыт пыкиргъэт энмыйӈык	
эвыр киткит рывэнтэннин энмээм рэӄыр нэнъылилгъэн энмык ынкъам эвыр ныйыӄъэв рэсӄычетгъэт — ытръэч льэльин тэвэнаӈ энатрык мыленин	
аӈӄы эвын гэӄитылин ӈирэӄ кавайӈыт гэнӈэлинэт	
ынӄэн чейвыльын пыкиргъи	
пыкиринэӈу иквъи ӄлявыл какомэй	
титэ ӈотӄэнат кэвэт гэнӈэлинэт	
эвныпэ ръэнутэт ӈутку варкыт	
эквэтгъи ярагты	
вулӄытвик наёпатын купрэн ынӄэн ынкы вальа гэнээльэ	
нагтогъан купрэн — эвын ымыӈ ыннэн лылялгын купрэкин уйӈэ лёӈытвальын эгынниккэ	
тэӈимыръэгынник гаквальатлен ръэв мэмыл унъэл рыркы оʼтлеӄ кэлильын ынкъам ӄутти	
ынанытръаттагныкэн нэгтыгъэн ӄэйунъэл	
ынкъам ытленъютэ имтинин эвыр ынээльэ эвинвыкэ нинэтчыӄинэт	
пыкирык — увигъэт эвыр ынкэӄэй ӄамэтвагъат	
эргатык нэмэ чейвыльын ининигъи	
пыкиргъи йытонэн купрэн гитэнин ынкъам иквъи како ынръам уйӈэ ӄол ӄэйунъэл	
нэмэ рытваннэн купрэн ынкъам рагтыгъэ	
лыгэн пытвакы гынникыт эʼмэннинэт лыгэн ымыльо	
нэмэ ӄынур айвэкэн гакваръоленат гынникыт	
ынръам ӄэгръэв нэгтыгъэн	
нэмэ ӄынур айвэкэнамэл тыӄин ынээльэ	
нэмэ эргатык чейвыльын ининигъи	
пыкирык — йытонэн нэмэ гитэнин	
нэмэ люур иквъи ынӄэн чейвылььн пыкитльэн како аʼмын	
айвэнрэтык тымӈэвыркыт гынникыт	
вэлетлым	
како мэй како мэй	
аны эвныпэ ръэнутэт ӈутку варкыт	
аʼмыным эквэтыркын тэнмавыӈӈогъэ	
лыгэн эквэтгъи — аны гапэнрылен ынээльэ	
лыгэн пыкиринэӈу гынникыт рыманаӈавнэнат ынкъам рэгъи гыннигчыку	
ынээльэ гитэнин ынӄэн эʼмэтыльын — люур авынтылягты тымкыӄэйык инэнрэтгъи ынӄэн гыннигчыку вальын	
аны эʼмэтыльэ гитэнин эʼмэтйыръын — наӄам уйӈэ	
тэӈэмынӈин рытэ рыпкирэннин ынӄэн ӄлявыл	
аʼмын пыкирык люур эʼйӈэвыткугъи пурэл	
ӄыёсӄэквынат гынникыт увэрачыкогты	
рагтыгъэ эрмэчьын	
ӄлявыл ӈытогъэ гыннэгчыкойпы ынкъам выквыгэӈкы атчыгъэ	
люур ӈытогъэ пурэл акэркыльын	
лыгэн пурэлынэ илкэ эмгынунэтэ нинэчвиӄинэт гынникыт	
ымыльо ёнэнат гынникыт	
ынкъам рагтыгъэ	
люур чакыгэт ӈытогъэ	
увэрагты ӄытгъи	
люур ивнин выквычыкойпы аʼмын вэлерым тыльугыт	
иквъи чакыгэт микигыт вэтгавыркын	
ивнин раӈӈытайым	
ынръам лыгэнитык въисӄиквъи	
амгынан етгъи	
ванэван	
вынэ итык ымыльо	
гымым гаӈавтыӈэгым	
эвыр нарамӈылёгыт ӄиквын	
мэӈиным мури мынвэтгав — гэнээльэ нывэтгавморэ	
чакыгэт рэсӄиквъи ралкогты	
ӄэглынангэт пынлёнэн эрмэчьэ мэӈин тури нывэтгавторэ	
мэӈиным мури мынвэтгавмык — гэнээльэым	
вынэ эʼми	
нырэгъэн	
мынаным	
ванэван ӈыроргарэ	
пурэл ӄыгтыгынат эӄылпэ	
ынӈин эръэпыка лыгэӄылпэ	
ӄыетгытык ымэн вэты эӄылпэ	
рэл ръэвкин чывипыт ӄыгтыгын — ныӄамэтванат	
ӄамэтваплыткок ивнинэт ынээльыт чакэтта винвэ ымэн иʼӄылӄут ӄычиӈкэтгыткы росӄыткынык вакъок	
ӄинэнрэтгытык эвыр ювъэчитык	
люур эрмэчьын иквъи пурэл ювъэт ӄыгтыгынат аграткынык вальыт	
ляйвыръоӈӈогъат	
люур эрмэчьэ упынъылининэт—аны гэвыргыргыръулинэт	
лёооо	
росӄыйӈын гакавранчелен ынкъам рэмкыльыт люӈэрэтэ гитлинэт	
эвыр нъэрэтынэт — ювъэтэ нэнъынунэт	
эрмэчьэ ёнэнат ёвъаёчгык ынкъам иквъи пурэл ювъэт ӄыннэгынэт эӄылпэ	
йылӄэтгъэт	
эргатык инъэ кыеквъэт	
пурэл рыгъевнин ӄыгтыгын ынпыӈэвӄэй	
йыннэн пурэлынэ ынпыӈэвӄэй ивнин энмэн мыӈиркыт йытыйгот нэнтыгыт эккэтэ	
ээй ӄэйвэ ынан трэетгъэ	
виин эйъым мырагтыгъак	
тиквъэк рэеты	
ии вынэ трэетгъэ энмэч ныкэргыпэгым	
рагтыгъэ пурэл ивнин эрмэчьын энмэн ынан рэетгъэ	
ээй	
ӄырэги аны эӄылпэ	
ээй ӄэйвэ ниръытвигым	
рэгъи пурэл	
ӄээӄын вак етгъи ынпыӈэвӄэй рэскиквъи	
ынкъам эрмэчьэ ивнин пурэл кита ръавпаръыттъым ӄыгтогын амгынонройпы	
йытонэн ръавпаръыттъым пурэле	
эрмэчьэ рэмкыльин ытлеӈи пиринин эʼннэпы ынкъам ӄоймайпы ринтынин ынӄэн ръавпаръыттъымэты	
лыгэн ринтынэӈу эвын арычга иргъи эвын уйӈэ элевтыкэ — гэчвилин	
ынээльын чимгъугъи	
аʼмын како	
нэткуркынимык	
нэмэ эрмэчьэ пиринин ынӄэн ынээльынынӄэн эʼннылвэекэн нэмэ чит ринтынин ръавпаръыттъымэты	
эвыр эймэквъи — мынгылгын йытонэн ынкъам увик аʼрэнэн	
ынкъам ӄутык ивнин эрмэчьын нэмэ эрмэчьэ пиринин ынӄэн ынээльынынӄэн эʼннылвэекэн нэмэ чит ринтынин ръавпаръыттъымэты	
эвыр эймэквъи — мынгылгын йытонэн ынкъам увик аʼрэнэн	
ынкъам ӄутык ивнин эрмэчьын кита гымръам мыпэнрыгыт	
ии ӄэлюӄъым ӄинэгитэги	
эрмэчьын пиринин рэмкыльэ эʼннэпы ынкъам ӄоймайпы ринтынин ръавпаръыттъымэты	
чит тэрэмкыльыӈэ итгъи эʼквырга гамынгыпэрӄылен	
эвын арычга иргъи эвын элевтыкыльин	
вакъогъэ рэмкыльын	
оратвак ивнин пурэл кита ӄыгтогынат ынкъам ӄынпыркынэт левытти	
эвыр раныйпыӈатыркынат ӄычиӈкэтыркын кагынмылгын ынкъам ӄыркыплыркынат	
аʼмын нивӄин ииии	
како вытку тыгъевык	
како аʼмын оʼтчой тыйылӄэтык	
ӄутгъи эрмэчьын	
ынръам рэмкыльин ытленъюнин левыт йытонэн пурэле	
нэмэ мэлынӈин рыннин нэмэ мэлтэӈынӈин итгъи ӄынур эрмэчьын	
ӄамэтвагъат	
ынкъам ӄэмиплыткук иквъи рымагтэты эрмэчьын кита мэӈин мури райыӈӄэн яраӈы мыныйъогъан	
мэӈиным тури ӄыйъогыткы	
кынмал мыныйъогъан — иквъи рэмкыльин ынээльын	
найъогъан яраӈы рэсӄиквъэт ынкъам пынлёнэн рэмкыльэ ӈотӄэн леӈытэӄ таӈычьыгыргын яраӈы	
танвэлваӈа эрмэчьын ӈытосӄычатгъэ ынкъам эйпысӄыченнин ярачыко ынээльын рэмкыльыргин	
выквэн тытляйпын ымыӈ аʼӄанвантатыӈ вальын ымыӈ эӄымлягэӈэты нотасӄычыкогты рыгыткогыргын вальын	
эрмэчьэ ивнин аʼмын тэӈычьээркын	
ии вынэ тытэӈычьээркын	
пурэл	
уттэ пыгмытӄа эӄылпэ ӄинэрэт	
траркыпчевыгыт	
рынлевнин	
нутэсӄыгиӈкы нытваӄэн ынкы пиӄымчегиӈкы	
лыгэн вайӈыгъэ ээк ӈылетыльын	
ӄлявыл кэрыпгъэ ынкъам ӄутгъи	
рывэнтэннин тытыл эрмэчьэ ынкъам рэсӄиквъи	
аны гантосӄычатлен ынээльын рэмкыльин ынкъам эйпынин тытыл	
эʼптэ тыттэтгъи расӄыткынэты онаквыргэпы гитэнин эрмэчьын ынкъам ивнин аʼмын тэӈычьээркын	
эрмэчьын	
тэгрэтгъи расӄыткынгыпы ынкъам ивнин пурэл ынӈэ гыт инэривлеткэ	
ынан гымнин ытлеӈи	
ивнин ытлеӈи кита уттэ пыгмытӄа ӄинэрэтги	
ынкъам нэнынлевын ярачыко эрмэчьын	
аны лыгэн эрмэчьын тылвык гапэгляръолен	
йӈэ гэтэлпылин эрмэчьын — гэлвылин	
рагтыгъат ымыльо ынӄэн армачьырагты	
ӄамэтвагъат	
ынкъам ивнинэт ынээльэ вынэ ынкъам мынэквэнмык	
люур пурэл иквъи вынэ чамъам рэпкирӈытык	
этъопэл йъаяӄо рэнъэлӈытык	
мылпынрытык йъаяналга ӈыраторэ	
иквъи	
пурэлынэ пынрынэнат йъаяаналга ынкъам найпынат нэлгыт	
ынкъам ивнинэт пурэле рэнълӈытык	
ии	
рымагты варкын ръэвритльу	
ынӈиным тивтык ымэн ваа	
ынкъам ӈыроӄавык — вэӄыныннээн мэмлыткынык варкын	
ымэн вэтъым ӄывалёмгытык	
ии	
таам мытэквээркын	
пурэл иквъи аʼмын вэлынкыӄунэтури	
ытлён эеткэ нъиттык пытӄытъытавмэнӈыӈӈогъак	
игырым трэквэты ынъевэты	
таамым мытэквээркын	
ынъевэты	
эльэ ивнинэт ӄээӄын вак эквэтгъэт рымагтэты	
эмэ нэльугъэн ӄуйым нэмэ ынкы нэльугъэн ръавыйӈын ганомлен аӈӄачормык	
нэмэ ӄынур тарыркаӈа нэнтыгъэн	
нэмэ ынээльэ ивнинэт таам мынэквэнмык	
эквтгъэт рымагтэты	
вакъогъат	
аны лыгэн ӈоон ынкы нывъэнульэтӄин ытлеӈи	
ынээльэ эʼйӈэвнин ытлёӈи	
ӄыетгиым	
ытръэч эʼйӈэгъи ко	
ко	
ынээльэ йъонэн ытлёӈи ынкъам иʼнничгэннин	
ынкъам эквэтгъэт ярагты ытръэч ӈыроргарэ	
ярак пыкирык вытку ӄамэтвагъат	
льэленръугъи	
яврэнаӈ нэмэ нэльугъэн ынӄэн йъаяӄ	
таӈамӄынйъаяръок нырэӈэтӄин	
ӄулигивик люнльутэ нэнтыгъэн ытлеӈи йъаяӄо нъэлыльын	
этъым миӈкы нанмыгъан тиӈурэ эвытлым вылгыпа	
с	 ынраӄ ынӄэн айгысӄыӈӄаткэната нэнаранмыӈӄэн айвалыӈӄачкэн эӈэӈыльын	
наӄам ыргичгу таӈгэмо нытваӄэнат тэнлюнльувылгыльыт ытри ӈирэргэри	
вачаӄ ынӄэн айгысӄыӈӄачыльа нэналгэранмыӈӄэн айвальыӈӄачкэн эӈэӈыльын	
энмэн нивӄинэт этъым вай тэленъеп ыннэн эӈэӈыльын ганымытвален айгысӄыӈӄач ӄолым — айвалыӈӄач	
ынраӄ ынӄэн айгысӄыӈӄаткэната нэнаранмыӈӄэн айвалыӈӄачкэн эӈэӈыльын	
наӄам ыргичгу таӈгэмо нытваӄэнат тэнлюнльувылгыльыт ытри ӈирэргэри	
вачаӄ ынӄэн айгысӄыӈӄачыльа нэналгэранмыӈӄэн айвальыӈӄачкэн эӈэӈыльын	
айвалыӈӄачкэната эӈэӈыльэ гэмо нинэлгыӄин айгыскаӈаӈыльиӈын	
энэӈыльын таӈвэнъым эӈэӈык ныркурӄин	
ӄол гитлин айвалыӈӄачкэн эӈэӈыльын гуӈэтлин орвъамата	
тэлмиӈын ӈоонӄо оʼраыныкы нылеӄин	
таӈванэваным нычимгъугъэн оʼравэтльан лыгэн нылеӄин	
вай пыкэрычгатгъэ ыныкы тэлмиӈын лыгэн пыкиринэну вааралеткольатыӈой оʼравэтльагты	
ӄынвэр эвыр вай лявтэпы лыгэн рытъылявыӈӈонэн вааралейвык	
нивӄин айвалыӈӄачкэн эӈэӈыльын	
ыʼмӈот иаʼм ръэнут ынӈин итыркын	
вай лявтэпы лыгэн рытъылявыӈӈонэн вааралейвык	
нивӄин айвалыӈӄачкэн эӈэӈыльын	
ыʼмӈот иаʼм ръэнут ынӈин итыркын	
чыпъынтой	
орвоор ымы ыныгрээн чыпъынтой	
наӄам вэлер киткит гэмэчымлетэ орвоор	
наӄам льэлеӈкы	
нэмэ тотчьыпынтольын пэнрынэн	
нэмэ нотасӄычыковты чыпъэтгъи	
вытку этъоӄайӄын чыпъынтой	
ынӄо вакъогъэ нутэсӄык тэлмиӈын	
лыгэн вакъогъэым ынраӄ оʼравэтльано нъэлгъи	
йъонэн ынӄэн уӈэтльэн оʼравэтльан	
ӄытлыги ынӄэн айгысӄаӈаӈыльиӈын	
ӄулильэтгъи айгысӄаӈаӈыльиӈын вэчьым ынӈин тритгъэ эченурым ынӈэ лейвык апаака	
ваа	
ӈан нотагты лымӈэ уӈэлык лыгэнъым лымынкыри	
валёмгъэ	
ӄэлюӄъым	
ытръэчым вай ӄырым пэнээмил мынтыгыт ынраӄ элвэльинэмил	
эквэтгъэт амъянра	
рагтыгъэ айвалыӈӄачаӈаӈыльын	
ӄолым нэмэ риӈэгъи панэнагты	
ынӈин ганымытваленат нэмэ горатваленат	
ӄулигитвик льэлеӈкы уӈэлгъи ынраӄ ыʼттъэ айватлеӈӄачаӈаӈыльын	
нылеӄин лыгэн нотагты	
люур вай авынтыляма чама эмнуӈкы вамачы аӈӄайӈын ыʼттъыёча ынык ининигъи лыгэн ныягнавылгыӄэнат	
аӈӄайӈын лыгэн ӄынур ваамиӈын ныпылыльэтӄин	
алымы льэлеӈкы гаӈӄаръолен чама	
эмнуӈкы	
ванэван ынӄэн айвачыӈӄачаӈаӈыльын вачаӄ ныпэлӄынтэтын лыгэн нылеӄин аӈӄамэмлыгъет	
колё нылгэйычгитӄин	
ыʼттъыльын лыгэн нылеӄин кытмэмлыгъет	
гъоравэтльама	
вачаӄ ванэван ныпэлӄынтэтын	
люур вай авынтыляма орвоор ыʼтву нъэлгъи	
ыʼттъытым ӈэлӄивръугъэт ыʼтвыткынэты ынкъам тэвыльо нъэлругъэт	
ынӄо тэвыльатыльатыӈогъат ыʼттъыгинив наӄам оʼравэтльано гэнъэтлинэт	
ынӄэным этын льыльу нитӄин	
энмэч нылгэвэтгавчетӄэнат тыляма	
аны галгайычгэръочгатлен тыляма	
ыʼтвъэт лыгэн нинэлгинтысӄивъюуӄин вачаӄ ванэван натчатын	
таӈванэван найылгавынат тэвыльымкын нылгэтэвыльатръоӄэнат наӄам эвыр ныӄулильыръуӄинэт нытипъэйӈэръуӄинэт	
панэна нылеӄин рымагтэты ванэван ныпэлӄ ынтэтын	
акокако вай ӄынвэр мимыл люур эрэтгъи	
тэӈуйӈэ имлыкэ нъэлгъи нэмэ пэнинэмил нъэлгъи льэлеӈкы	
люур мимыл ӈоонко умэкэтгъи ынӄо вэтчагъэ — эвын оʼравэтльан	
эвыр ыʼтвыльын ынкэӄэй эвын магляльо гэнъэтлин	
ынӄо иквъи	
вынэ мъатчагъан кыргамым эналваквъэ тымык	
ӄытгъи оʼравэтльан	
ӄытлыги ынӄэн гатвален эйгысӄэӈэӈыльын	
лыгэн эвыр пыкиринэӈу гэӄулильэтлин эйгысӄэӈэӈыльын эээй	
ынӈаталым тылгипэӈъивэтык рыпэт	
вынэ эʼквырга тылваквыт	
аʼтавым нивӄинэт мэчынкы эӈэӈыльигыр	
вынэ мигриным тытаӈылваквыт тымык	
вынэ опопы ратан эʼтки тыпаагъак	
вынэ ынӈэ апаака чеӈэр гыр рэнанманӈэ ӄэлюӄым лыгэн гым мытымӈэтвак	
вынэ ӄырым нэмыӄэй ынӈин тритгъэ	
ии вынэ ӄэглынангэр	
энмэч мынрагтымык	
эченур ынӈэ таӈӄонпы ярачыко энъэлкэ ӄылейвычьээркын нотагты	
ээй	
валёмгъэ	
ии	
ээ энмэч мынэквэт	
ынӄо эквэтгъэт амъянра	
рагтыгъат ымыльо	
нэмэ ынӈин ваӈӈогъат тъэр гивиӈитык	
аны нылгигынрырэтӄин таӈӄонпы айвалыӈӄачкэн эӈэӈыльын тэӈэмӄынгивик	
кынвэр вай ӄулитгивик эйгысӄэӈэӈыльын ыʼттъэ нотагты ӄытгъи	
аʼмыным аны нылгичьэчеӈэтӄин	
нылекин лыгэн нотагты	
люур вай таӈавынчьачаӈанмачы тиркытир лыгэтгытлягнаӈӈой	
эвыр гэлгимэйӈэтлин тэркиӈын	
таӈванэваным нычимгъун эӈэӈыльын лыгэн нылеӄин энмэч нивӄин	
этъым элеръуркын	
алымы еп аʼӄаляръоӈ льэлеӈкы	
тиркытир вай лыгивтытвиӄээтгъи оʼраныкы	
ӄынвэр эвыр ыʼттъин рыгрыгыт тылвыгъэт	
ыʼттъыт нылгъэйӈэръуӄинэт	
ӄынвэр ымы оʼравэтльан иръытвыръуй ынкъам нывытрыкавралыльатӄэн эмъэӄэлвэ	
энмэч нылгэвъэӈӈольатӄэн	
ӄынвэр вай тиркытир эрэтгъи	
нутэсӄык ирык ӄытлыги эвын эӈэӈыльын айвалыльын	
ивнин аʼмын како ытлён иаʼм эрэегтэчӈыкэ итгъи	
вынэ ӄун тылвавык эʼквырга	
ако вынэ ратанӈавӈэн лыгэнитык эʼтки вай ӄымэк тынмыгыт	
вынэ ӄун ӄэглынангэт	
эʼтки ратанӈавӈэн	
энмэч мынрагтымык	
ии	
ынӄо рагтыгъат	
ӄолым ынӄэн ынин ыʼттъыт гэлгилвыръулинэт рагтыгъэ	
ынӄоым тампаагъат ынӈин итык	
ӈивкинэт энмэн тэленъеп кол гынниӈн ыттыльын чивтыгиӈ ганымытвален нымнымык уутэк	
чивтыгиӈынэ имыръэгынник нэнанмыӄэн элек эвыр льэлеӈкы	
ытлён эӈэӈыльу нитӄин энмэн	
элеръугъи	
чивтыгиӈынэ ӈэвъэн ивнин кита ӄун мильуткук йъарат торатвагъак ильуткукэ	
ӈэвъэнэ ивнин ии	
аны энмэн оʼтчой ныкитэ гильуткулин ытлён	
люур авынэльотковты паагъэ ӈэвъэн ивнин ратанӈавӈэн	
ӈэвъэнэ ээкэт рынлевнинэт	
ильуткуплыткук чивтыгиӈэ ӈэвъэн ивнин вэчьым ытлён нагтыркынэгым рочгынотайпы рочгаӈаӈыльа	
еп инъэ ӈэвъэн ӈытогъэ ынӄоры рэгъи ыʼваӄочегты иквъи ынръам ӈоты ръэнут амгынонаӈӄайпы увъетгъи	
чивтыгиӈынэ ӈэвъэн ивнин ынӈин вальэгыт	
еп айвэ эльоткома тиквыт эргатык рочгынотайпы нарагтыгым	
ынкэкинэтэ эӈэӈыльэ этъым энаранмыӈыркын	
кита лымӈэ ӄыёпатгэ	
ӈытогъэ эвыр пэтлеӄэй рэсӄиквъи ынкъам ивнин анӄачормык ыʼтвыльыӄэй ӈыпэгъи	
ӈирэӄ оʼравэтльат тыттэтгъэт чевтыгэӈына ярагты	
чивтыгиӈынэ ивнинэт ынӄэнат ӈирэӄ оʼравэтльат гок аʼмын еттык	
ии мытъенмык	
рочгынотайпы етыльыт оʼравэтльат ӈирэӄ ӄол мачынпыӈ вальын	
чивтыгиӈынэ ӄамэтвама ивнинэт како оʼтчойпы ныръэтури эӄэльуӈ	
мачынпыӈ вальа ивнин энмэн мурыкэкыльэ эӈэӈыльэ йытыйгот нэнтыгыт	
чивтыгиӈынэ аʼӄачьовты ивнинэт аʼмыным гым ӄырым мэквэтык ыяагты	
ытлён иквъи вэлер ӈотӄэн валы мынӈивын ӄынур гым трэлӄыты ыныкагты	
эченур ынӈэ тыляма эгитэкэ ӈотӄэн валы	
чивтыгиӈынэ ръысӄыёлгык ёнэн	
ынкъам ивнинэт таам ӄэквэтгытык	
ынӄэнат оʼравэтльат эквэтгъэт	
ӄытлыги ынин ынӄэн этъым кэлы	
нӄэнат оʼравэтльат гэпкитлинэт рочгаӈаӈыльык	
рочгаӈаӈыльа ивнинэт эʼми чивтыгиӈ	
никвъэн уйӈэ	
ытръэч ӈотӄэн валы тыӈивынин	
рочгаӈаӈыльын иквъи кита мынгитэн миӈкыри вальын	
коргаквъэ мыяагъан	
етык пэнин гэтаё валы миӈкыри ӄун юрэӄ ратымӈэвы	
валы рочгынотак вак миӈкыри ӄун ӈотӄэн валы ӄытлыги ӄырымэн ӄытлыги ынин	
чивтыгиӈын кэлы	
нэмэ рочгынотальын ӄолетъылё ыʼтвыткугъи	
ыʼтвытконвэпы етгъэт эвын гэръэвылинэт	
ярагты кытгынтатгъэ валы йыннэн — эвын уйӈэ	
аны энмэн гэлӄыритлин оʼтчой	
уйӈэ вагъэ аваляка	
колё нычимгъуӄин	
ӈэвъэн ивнин эʼми валы	
ӄоо ванэван мыльун	
вэчьым мэкына йылын	
ӈэвъэнэ ивнин 	
аны эʼквырга тивыркынигыт ванэван мэкына лымӈэ мыйылын	
вулӄытвик рочгаӈаӈыльын ильуткугъи	
люур авынэльоткогты иквъи гоок гоок эвыӈан чивтыгиӈын ӄытлыги кэлы ӈутку ӈирэче гивигъи	
чеӈэт лыги гъэлерэлин	
эты лыгэн трататкынъеӈын чивтыгиӈ	
утэльын чивтыгиӈ ӄолетъылё ыʼтвыткугъи	
чивтыгиӈ кааткынэты ёпылӄэквъэ	
ынӄо виригъи ӄотырыкы иквъи ытлён колё рыркы нымкыӄин	
ыʼтвыльын рымагтэты нылеӄин	
люур галгаӄай амноӈгыпы етгъи	
ыʼтвыткынык вакъогъэ	
чивтыгиӈ ивнин галгаӄая мэй	
чивтыгиӈ	
ытлён итык тури въиткуркынитык	
ынӄэн рочгаӈаӈыльа нэтэмъюнтык ӄырымэнат рыркат йъоркынэткы ынӄэн гилгилти ынкъам кытрат	
чивтыгиӈынэ ивнин галгаӄай таам аʼмын эӄуликэ ӄытваркын	
ӄырым льэлеӈкы гыт ӄопалго мынылгыгыт	
галгаӄай нэмэ риӈэгъи амноӈэты	
ӄытлыги нэмэ ынин кэлы чивтыгиӈын	
аʼмыным рыркак ӈыпэгъэт —колё рыркы гилгилык	
эчги милгэрыткуркыт — люур эвын уйӈэ эгилкэ	
чивтыгиӈын ыʼтвыйыръын мэмлыткынык ныкамаграӄэн	
чивтыгиӈ чыпъэтгъи мэмлычыкогты	
люур ынӄо эвын пиврэгъи— эвын эвырвэйӈын	
ынӄэн ынин оʼравэтльат мэмлыткынык вальыт титӄэннинэт эвырвэйӈа	
ынӄо чивтыгиӈ ивырвину гэнъэтлин	
риӈэтэ рагтыгъэ чама мэмлыеквэ аӈӄа чормэпы пиврэгъи ныкитэ эвырвэйӈын	
эвырвэйӈын ӈыпэгъи гырэлгъи нотасӄыт — кынык  эвын ынинэт ыʼтвыйыръыт йытонэнат лыгэн пэнинэт	
чивтыгиӈ рочгаӈаӈыльа тымык лывавнэн	
с	 рэӄокалгын ынкъам ӄэпэр с	 ӄынвэр тэӈъэнӄэквъи	
ынӄо вытрынтэтгьи ынкъам ынкы йылӄыӈӈой	
энмэн рикукэтэ льунин оравэтльэн ыннымай вээмык ынраӄ ынкы лыгэн ӄамэтвальатымгогъэ	
ӄынвэр тэӈъэнӄэквъи	
ынӄо вытрынтэтгьи ынкъам ынкы йылӄыӈӈой	
люур вай ӄэпэрэ лыгингынтэвнин йылӄыльын рэӄокалгын	
ӄэпэрэ ивнин	
ако ынраӄ нырэӄигыт	
вынэ вайым ыннымай нинэнъюйгым иӈӄун микынэ атольаткэгты	
микыным ыннымай	
гымнин ӄэлюӄъым микын	
како элымӈэ мэй гынин	
ынраӄым миӈкыри тымыткон ыннээн	
лыгэным ыёоргык тынпылӄэквъэн чиниткин налгыӈойӈын ынкъам ынкы галгэноратвавлен агтока	
вытку лыгэтъымпыгтыӈӈой налгыӈойӈын вытку тыгтон	
аʼмыным эвын галгагновлен ынӈин ӄун вай мыкэльын тыгтон ыннанэнагток налгыӈойӈа	
ако элымӈэ мэй	
аʼмын эʼптэ гым ынӈин митгъэк	
вынэ ынӈин ӄитги наӄам мэтъамайӈыналгыӈойӈыльэгыт гымык мыкыӈ вальын рагтоӈын ыннээн	
ээ вынэ мынпылӄэвын налгыӈойӈын	
аʼмыным гэнпылӄэвлин налгыӈойӈын ыёоргык ӄэпэрэ	
аны ганпылӄавытвален оʼтчой наӄам нылгичьэчеӈэтӄин	
риӄукэтэ ӄэпэр	
рэӄокалгын ыʼръэ кыеквъи	
ивнин риӄукэтэ ьгмто еп атъымпыгтыӈӈока	
вынэ эʼтки	
энмэч ымы илюльэтык тылвавыркын	
ако вынэ мыныгтон	
олёколё вынэ леӈытаӄ ынӄэн лыгагноквъэ	
яаав гым эченур янор амгымнан мамтааӈыткон йъарат атааӈыткока рытык эʼтки акавкэгыргын	
вай гымнин ынӈин гатвален	
ынӈъэм ӄырымэн ынин тайкыёттэ ыннымагтэ	
аны ынкыпэ гэӄитылин налгыӈойӈын ӄэпэрин лыгэн ӄуйвик ыпэ	
эквэтгъи рэӄокалгын омкычыкогты	
аны ынраӄ наӄам горатвален эеткэ рэӄокалгын	
люур вай кытавэтываӄ рэӄокалгын ӄулильыръуй ечьаннопыткынгыпы райрайрайрай	
тымкылевтыт	
аны ӄэпэрӄэй гэтэгъентитлин ӄойвэткынык	
люур ройпытгэнравнэн налгыӈойӈын налгыӈойӈыкэн нэлгын тыгинрэтгъи ынкъам гэгынтэвлин ӈанӄэн нотагты	
ӄынвэр рытаалгылявнэн налгыӈойӈын чиниткин миӈкыри ӄун нылгитъымпыгтыӄин налгыӈойӈын чама нылгэчыгычаӄэн	
аны ганӈэнайпылен ӄапатчыӈын	
пэлӄынтэтгъи панэнръэта гэлӄыритлин рэӄокалгын	
ӄэпэр рэӄокагты иаʼм ытлён ыʼръунтыльэтыркын	
ынӈатал нылгинъыръигыт	
рэӄокалгын нылгиӄынӈэтыльэтӄин ыʼръэ	
ынӄо иквъи рэӄокалгын вынэ эʼтки тылгитъылыркын	
энмэч гымнан таӈгэмо гыт	
аʼмыным ивкэ ӈотӄэн мутлымул ӄыннэгын миӈкыри ӄун эʼтки тылгитъылыркын рыпэт гымнан чинит аʼӄантоӈ	
эченур ынӈэ атаалгылятка ӈанӄэн энтыскэты ӄыттъысӄиквын мутлымул	
лыматльаным ӄэпэр нэмэ валёмгъэ	
гэвинвыркылелин риӄукэтэ	
эчги ӄэпэр энмэты пыкиргъи — упынъылинин риӄукэтэ	
рэрэннин эвтылягты	
ынкы раквачагъэ ӄапарчыӈын	
нэмэ тэмъюгнин риӄукэтэ	
ныппылюӄинэӄэй	
ыʼвэӄуч тэмпэнин ивинильын	
ыʼвэӄучин нынны — кивлын	
ыʼвэӄуч нивиниӄин таӈӄонпы аӈӄагты	
эвыръым нымэмылёӄэн	
ӄынвэр ӈан ӄулитгивик лыгоратвальатыӈӈой	
энмэч лыгэн эвэнэнвык ныткивӄин ӈирэче мэӈинрин эвыр ӈыроча	
ынӄоым нырагтыӄэн ӈэвъэнэ нинивӄин ытлён иаʼм лыгоратвальатыркын эвэнэнвык	
ээй	
лымаляквъэ ӈэвъэн	
нэмэ ӄолетъылё нивиниӄин	
эвыр этъо оратваӈ нитӄин	
ӄытлыги ынӄэн аӈӄагыннэкык ныраӈавтыӈӈыӄэн	
ӈэнку мэмыл льунин ивнин янор яалеӈӄач йъонэн мэрынрэӄэй аʼмын ынраӄ ӈирэмури тылгирэтумгэвӈыркын	
мэмыля нинивӄин ытръэч ӄун малчамъам ымы мимлычыку чамъам ратвагъа	
аны ынаным ӄонпы гэлыткынык мытратваркын эвыр ӈутку ыёоргык ӄача вай гынык ровтытванвык	
ытръэч ӄун эвын лыӈыр ванэван ыннанванвэпы мыровтык ӄолетъылё ӄолеаквыргэпы ныровтэгым	
аны кытэӄэй ӈотӄо ынан ӄыровтыркын	
ии опопы ынӈин	
ӄынвэр вэтгочнэн ӈавмэмыля	
ынкы нымытваӈӈой ӄлявыл ӄымэл ытлён таӈӄонпы гэлыткынык ваӈӈой	
ынкы ымльаляӈэт вагъэ	
нэмэ кыткытык эвэнэльатыӈӈогъат ӈан оʼравэтльат	
ӄол нитӄин нычейвыткуӄин кивлын ӄолеванвэты	
ӄол нэнтын ӄолетъылё ивинильэ нанмын мэмыл	
ӄытгъи ванвэты кивлын — эвын гэмутлытъылин аквыргык камлелы	
ынръа галгэглёлен клявыл энмэч лыгэтэрӈыльатыӈӈой	
ӄэйыӄын аӈӄак вагъэ ынӄо рагтыгъэ	
ӄол мэмыл тымнэн	
аны оʼтчой гатвален аӈӄак	
ӄынвэр ивнин ӈэвъэнэ иаʼм ытлён лыгоратвальатыркын	
ӄэйвэ этлы эръэкыльигыт	
вынэ ӄун итык ванэван ытръэч ӄымэк гэлгэлгыпы тытвак ынкъам ынӄэната горатвайгым	
опопы игыр тыпаак аӈӄайпы ивиник	
вынэ ӄэглынангэт	
нылгэлымалявӄэн ӈэвъэн	
ынӈъэм ынӄэн чит гаӈавтынлен мэмылык	
энмэч опопы амамноӈгыпы мынъэлык	
ии ӄун ӄынвэр эʼтки рараквача аӈӄайпы гынниӈӈыттык	
иаʼм ынӈин нитӄин	
аны колё рыгыльычгын	
таӈӄонпы нэнанватыльатӄэн энмысӄык	
иъонэн кивлынэ	
ивнин аʼм еттык	
ии	
мэӈӄо	
вынэ нотайпы	
ээй	
 нэмэ моонэн рывэтгаватъёк амгынан вальэгыт	
ии	
аʼм ӈирэмури мынтумгэвмык	
вынэ лыгэным ии ӄун	
таӈвэтгыры нытваӄэн ӈавысӄатчыӈын	
нэмэ ынкы нымытваӈӈой кивлын	
ӈэнри татайӈанӈыльатыӈой ылвагэлельатыӈой ӈэнрилы	
нэмэ ынкы гэтгивиткулин тъэче	
ʼол итгъи энарэргъэ ӈэвысӄэт ӈинӄэй ярак пэлянэн	
ыргиным нэнэны ӄынвэр гэмэйӈэтлин энмэч гачайвыткоӈӈолен эвыр ымы гавэтгавыӈӈолен	
гэквэтлин ӈэвысӄэт лыгэн амноӈэты наӄам лыгэн нэнэны пэлянэн амрак миӈкыри ӄун ганӈэнайпылен ӈэвысӄэт ыʼваӄочегты	
энмытагнэты лылепгъи — ӈэнку эвын нэнанвыльатӄэн ӈэвысӄэт	
льунин	
тыттэтгъи энмыткынэты	
пыкиргъи	
рыгытӄыльойӈавиӈа ивнин кыкэ ӈавыл ети	
ии	
мэӈӄо еттык	
вынэ ӈаан ӈоонӄо	
ээ	
нырэӄигытым	
вынэ вай вэтъынтальэгым	
ээ	
ынӄо пытляӄ ынкы ваӈӈой ӈэвысӄэт чама эвыр нэнамӈылёӄэн амгынан ӈутку вальэгыт	
элымӈэ ӄлявыл мэӈӄокэн	
миӈкыриым вальыт ынин эвиръыт	
ӈаным ынӈин ынӄэн ынӈин	
лыгэн таӈымыльо тывыльаннэн лыгэтаӈвалёмкы	
миӈкыриым вальытъымыльын	
ынӈин ынин вальын увик	
лыгэн ымыльо нэнатвыльатӄэн	
элымӈэ миӈкыриым льулӄыл вальын	
ынӄэн ынӈин гэмэчлелюӄэглин	
гапойгыленым	
ии вэлерынӈэ лыгэтаӈпойгыльын	
ээй вынэ эты мэӈкаӄэнайӈын	
этъым аны	
пытляӄ нинивӄин лыгиӈэвысӄэтэ аʼмын ивкэ мынымлючитыркын	
вынэ эвыр ӄэглынангэр	
лыгитэгъеӈгъи ӈавысӄатчыӈын	
ынӄо мылёмгонэн лыгиӈэвысӄэтэ	
нинэмлюӄин ӄынвэр галгэрайылӄыӈыӈочгатлен ӈавысӄатчыӈын 	
ӄынвэр эвыр вай авынмылёгты йылӄатычгатгъэ	
рыпаавнэн мылюк	
ынкы вальын уӄӄэм пиринин ынкъам рынлевнин пэнъёлгын	
мэмылмытӄа энатыёнэн уӄӄэм пэнъёлгэты рытрилнин	
нылюлюкыльэтӄин мытӄымыт	
аʼмыным гэлгитгылетлин мытӄыпат	
ылгъомрыйылӄатӄэн ӈэвысӄэт энмыкэн	
гылянгмытӄиӈа инэттъынин льолӄылгыпы эвыр лыгэн гамгайылгыйыргэпы	
аны лыгипэтле гэвъилин наӄам гэлгикымгытчитлин миӈкыри ӄун гэнлывэтъюулин	
ынраӄ нэмэ энанвысӄоолгыткынык рывакъовнэн ымы выквэпойгын рыпириткувнин — аʼмыным эвыр оʼптыма энанвыльын гэнъэтлин рыннымыттатэты гэвъилин ынкъам оʼптыма тэнӈыткульын нывакъотваӄэн энанвысӄыёлгыткынык	
ынкы пэлянэн анӈэнрагтыгъэ ярагты	
пэлянэн въэльиӈын	
ярак пыкиргъи ӈэвысӄэт эвын нувичвэтӄин ӈинӄэй ярак миӈкыри ӄун гэгыттэпэвӄэетлин	
еп ытлён ягталма тэмпэнин ягнальын ыʼваӄочегты ынкъам кынмал ныныттэтӄинэт ылваймакыт энмыткынэты	
пыкэртыляма еп нываӈэйпыӄэн ӈавъанэты мээй	
ӄывинрэтчыӄээв	
таӈванэван ночыткогъан	
ӄынвэр энмык пыкиргъи	
нэмэ вай ваӈэйпыльатыӈ ӈэвъэээн	
аны ӄывинрэтчыӄииив	
како аʼмын йъэлыги тэнӈыткульэркын	
аны эӄылпэ ӄывинрэтчыӄив	
ӈэвъэээн	
аны ӄывинрэтчыӄииив	
како аʼмын йъэлыги тэнӈыткульэркын	
аны эӄылпэ ӄывинрэтчыӄив	
вэнлыги ванэван ночыткон ытръэч ӄынур нытэнӈыткуӄин	
ӄун миӈкы рыннымыттатэты гэвъилин	
ӄынвэр ганӈэнайпылен ӄлявыл иик ытлён иаʼм йъэлыги тэнӈыткуркын	
аны ӄывинрэтчыӄив	
ээй вынэ ынӈин мынытвачет	
кытгынтыттатгъэ энмыткынэты гапойгыма	
пыкиринэӈу пойга увэкэпы тынпынэн ынкъам ринтысӄивнин эвтылягты пойга	
ынӄо чыкээквъи ӄлявылчыӈын	
нивӄин аʼмын тыттэӈэт вэчьым тынмыгъан	
эвтылягты кытгынтытагратгъэ гитэнин — эвын въэльиӈын наӄам гэлгикымгытчитлин гылгын	
ӄэйвъэм ӈэвэӄ нычимгъуӄин кивлыӄэй нивӄиным ӈэвэӄ	
ръэрэӄэ мэвын ынӈин рыннин	
ынӄо рагтыгъэ ченэтрагты ӄлявыл	
пыкиргъи ярак	
ӈэвъэнэ ытръэч эʼӄэтлемнин ынӄо ивнин раӈӈытайым	
чеӈэт ӄыӈавтыӈыркын нутэк чама аӈӄак	
энмэч ӄэквэтги	
аны ванэван ынӈин митгъэк	
лыгэнитык гымнан лыги гыт ӈирэче гаӈавтыӈэгыт — аӈӄагыннэкык ынкъам эмнуӈкы ӄолеӈавысӄатчыӈык	
энмэч алва ӄылеги гымык тагнымытванвык	
аны игыр ынан тыпаак	
вынэ лыгэнитык ӄырым	
энмэч ӄэквэтги эвныпъэм лыгэнитык тэнмаквъэ ынӈин нъэлык	
ӄынвэр паагъат вэтгавчетык	
вулӄытвигъи рэночгыгэӈкы йылӄэтгъи кивлын	
ныкитэ вэнвыйъонэн ӈэвъэнэ гаваляйӈыма ынкы йылӄыльын валяйӈа пилгылвинин	
эргатык нэнлегъэн гэккэтэ нотагты	
нылвульэтӄин	
лыгэн нэмыӄэй нылгигынникульэтӄин	
ытляым тэгнымэльэв нымытваӈӈой миӈкыри вэнъым эккэтэ нинэнтэйӈэтӄин	
ытлёным ӄол энмэч ӈавтыӈгьэ	
этъо нымэльэв нымытваӈӈогъат	
энмэн ёӈавъёчгын гэӈэвъэнэ нынымытваӄэнат	
тэӈпэнин ыʼвэӄуч ылвэгилильын наӄам нэналгэнмыткоӄэн ылвылю	
энмэн ёӈавъёчгын гэӈэвъэнэ нынымытваӄэнат	
тэӈпэнин ыʼвэӄуч ылвэгилильын наӄам нэналгэнмыткоӄэн ылвылю	
ӄол итгъи вулӄытвик пыкиргъи ылвагэленвэпы — эвын уйӈэ ӈэвъэн	
нивӄин	
миӈкыри ӄытгъи ынраӄ ӈэвъэн	
наӄам ытръэч тылвыӈирэргэри вальыт — уйӈэ экык уйӈэ ӈээкык ымы ыʼттъын уйӈэ	
люур ынӄэн тылвамрак рэсӄиквъи ытлён ёӈавъёчгын	
аны лыгилӄыритъюунин — нэналвавӄэн льук	
ӄынвэр таӈылвавнэн льук нотагты ӄытгъи нутэк вакъогъэ ынкъам тэргатгъэ	
люур рэӄокалгын пинтыӄэтгъи пынлёнэн ынръам нырэӄигыт	
аа	
нырэӄигыт	
тытаӈылвавын	
оок ынанкэным	
аʼмын ивкэ ӄинэвинрээтыркын нутэӈэв ӈэвъэн ӄырирык	
ако вынэ мынвинрэтгыт алымы	
ик эченурым янор ӄинэтэӈувиги	
ваа	
ынкъам мытвыльатын— рэӄокалгын иквъи	
ээй вынэ трэтэӈувигыт	
ёӈавъёчгын иквъи	
энмэч виин гым мыйылӄэтык ынан эвыр ӄинэныгъев эръититык— рэӄокалгын иквъи	
ии	
нувиӄин ёӈавъёчгын	
ээ вай эръэт ититгъэт	
ӄыӄамэтвагз	
ээй	
рэӄокалгын нэлкыӄамзтваӄэн	
ӄэмиплыткугъи рэӄокалгын	
ээ аʼмыным ынраӄ мымӈылтэлык — рэӄокалгын иквъи	
вайым ытлён ӈутку гынин ӈэвъэн нытваӄэн ярак	
люур вай пыкиргъи мэӈӄокэн лыгимэйӈыритльэн ӄлявылчыӈын	
ӄытлыгиым ынӄэн тэлмиӈа гэнриӈэвлин ыныгнотагты	
аныӄуным ӈутри ӄынтыгын — ныппылюӄин тиӈурӄэй ӄытэйкыгын ынкъам ӈирэӄ тиӈурмъэмиӄэгти	
лыгэн рэквэтгъэ нотайӄалеты — ынкыым рэльуӈын нымэйыӈӄин иʼннысӄын	
ынкыым варкын иʼннысӄывытгырык нымэйыӈӄин ръэтайпын — ынӄэн тэлмиӈын	
ик ытлён нылгинымэйыӈӄин	
тэлвэ ӄун ынӄэн ынин ваны иʼннысӄин мачымыльэты гэнаръэлен	
ик ытлён ыныкит аʼткэвма рэнтыӈын — гытым наранмыгыт	
аны ӄуным ӈутри ӄынтыгын аʼтав	
ытлён ӈан йылӄэтыркын игыр ытръэч наӄам чама гынрырэтыркын иӈӄун мэӈин ӈэнри эвнэлӄыткэ нитын	
ик аʼтав ӄычамэттагын ынкъам эчги рэнэймэвӈын аʼтав ӄытиӈургын	
эченур тэкэмлевтык ытръэч ӄыгитэгын	
эчги въирилельын — вытку ӈирэӄэв мэӄым ӄынинтыгын	
ыныкит ынӄэн ранмыӈын — равантогъа энмэч рэпкиргъэ ынӄэн тэлмиӈык	
эвын ынан энмэч ӈэвъэну нинэлгыӄин гынин ӈэвъэн	
ынкъам вэтыӄун ытръэч ӄывинвыпкирги	
ыныкит оʼра рэпкиргъэ ынрак ынан наранмыгыт	
ынин ӈэвъэнин нынны — варэӈӈы	
ӄэтэв ӄун эвын ёӈавъёчгын нымлыӄэн	
ивнин риӄукэтэ таам энмэч аʼтав ӄэквэтги	
аны аʼтав гэквэтлин ёӈавъёчгын энагтатынвы	
аны аʼтав нылеӄин амрымагтэты	
люур льунин ӄэглынангэт нылгинымэйыӈӄин тэлмиӈын— рыпэт ӄун ынин ваны иʼннысӄын нинэйпыӄин увикитэ	
ʼмыным рэӄокалгыӄай ёӈавъёчгына ярак нымытваӈӈой	
ӄоныръым ивнин ынан	
гымыграк виин ӄынымытваркын	
ны чамэттанэн тэлмиӈын—ныйылӄатычгатӄэн	
эчги рэймэвнин левтылӄэгнэвнин — люур рывъирилевнин	
эчги эгытрырилельын рыӈирэӄэвнин — ынкы таӈынмынэн	
ынӄо рымагтэты нэмэ эквэтгъи	
аны нылеӄин таӈамъяаʼмэл йыӄэльу	
люур ӈоонко вытрэтгъи ярайӈын — нылгинымэйыӈӄин	
иквъи	
ик аны ӈан этъым ӈутку варкын варэӈӈы	
ӄээӄын ынкы вагъэ тинэнвулӄытвиӈгъи	
ӄэйыӄынуӄэй тинэнвулӄытвиӈгъи	
эчги восӄычгавма эквэтгъи ынӄэн ярайӈэты	
пыкиргъи	
ынкыым вайыӈӄач нымэйынӄин гытгын нытваӄэн	
ынкы гытгык ӄача пирӄыгъи ынӄо ныпэрӄытваӄэн	
люур вай варэӈӈы аймыгъэ — эвын эвлеръиӈын нэнаяаӄэн ынӄэн гытгиӈэты аймыгъэ	
чеӈэтъым эвын таӈымволӄытвэӈэт ръаёкват нъэйӈэӄинэт	
гытгык	
ынкы ӄэйыӄын вэтчатвагъэ варэӈӈы нылгэчемгъотваӄэн	
нъэйӈэӄинэт таӈалваӈ ёкват варэӈ гуггуггук	
аауга ауугаа	
варэӈ гуггуггук	
люур вай тэлмармайӈын таӈавынвытрытвагты ӄолельатыӈогъэ ытлён ынраӄ ръагалгат эʼйӈэркыт	
люур ёӈавъёчгын тымкыгэӈгыпы пинтыӄэтгъи	
люур льунин ӈэвъэнэ ынраӄ мэӈӄо ети	
ытлён раӈӈытагъэ	
наранмыгыт	
вынэ мачынан — эвыным тымынво тыетык	
ытлён оккой ӄэйӈун оратвальэгым ринъэйӈэчиквъэ	
мачынан	
ынан ӄиквын	
уйӈэ ӈэнку оʼравэтльака	
аныʼ ӄун ӈутри ӄынтыгын ныкитэ — ӄылгиничичивэтгын	
эчги рэйылӄэтгъэ валяйӈа ӄыпилгылвигын	
эчги пыкиргъи — аны гамаравлен тэлмармайӈын ганӈэнайпычгатлен иаʼм горатвайгыт	
леӈытэӄ мэӈин льун	
ванэван	
уйӈэ оʼравэтльака	
наӄамым иаʼм горатвайгыт	
ӄун миӈкы аймээръатык нылвавэгым	
ээй уйӈъэм ӈэнку оʼравэтльака	
уйӈэ	
наӄамым ръагалгат ӈэнку нъэйӈэӄинэт	
ӄун ӈаным ёкват	
ээй	
вытку ынкы лымаляквъэ	
панэна нымӈылёӄэн наӄамым иаʼм нъэйӈэӄинэт	
варэӈ гуггуггук	
иаʼм ынӈин нъэйӈэӄинэт	
леӈытэӄ ыʼвэӄуч етгъи	
— ытлён мэӈӄо нъыетын	
аʼӄаяты — ыяа	
ээй — вытку ынкы лымаляквъэ	
ӄынвэр лыгъомрыйылӄатгъэ	
ӈэвысӄэт вэнвынтогъэ валяйӈын чотгэӈкэн йытонэн	
ээк рынлевнин тытлемнэн чьогыргын валяйӈын рыгырголявнэн — аны таӈытръачтагнэты гатгамнэн	
люур лявтиӈын эрэтгъи — чит вай амывэкэйӈын ӄутыркын	
ынкы таӈынмынэн	
ээ ынӄо ыʼваӄочегты эквэтгъи	
аны гэквэтлинэт ярагты	
пыкиргъэт ярак	
эвын ынкы панэна нытваӄэн рэӄокалгын	
ивнин риӄукэтэ аʼм еттык	
ии	
ик вынэ панэна еп эплыткукэ — ынраӄым ръэтгыпыльыт нъэлгъэт	
ако алымӈэ	
йыӄӄэй ӈаным миӈкыри	
рэӄокалгын нычимгъуӄин тури виин нотагты ӄатчысӄэквытык ынан виин нэмэ амгымнан ӈутку мыпэлятык	
ээ ытри гэӈэвъэнэ эквэтгъэт нотагты	
ыʼвэӄуч умкычыку атчыгʼэ ӈэвъэным нэмыӄэй—ытръэч амъянра гатчыленат вээмумкычыку	
люур вай ӄолейӈын еп ыяа	
ӈайъэннысӄэпы нылгинымкыӄин аʼӄальымкиӈын ининигьи	
аны нэмэ аʼтав рэӄокалгын ыʼръэ ныгпильыръуӄин	
люур лыгэймэквъэт этратиӈын	
люур пыкитръугъэт нымӈылёӄэнат эʼми еӈавъёчгын	
ӄооӈ	
гымнан гэмо еӈавъёчгын	
миӈкыриым вальын ынръам еӈавъёчгын	
эӄылпэ ӄытвыгын	
эʼми еӈавъёчгын	
ыныкит атвыка рэнтыӈын — мытранмыгыт	
ӄун гымнан гэмо ръаёӈавъёчгын	
наӄамым ӈотӄэн микын яраӈы	
ӄэлюӄъым микын	
гымнин	
нэмыӄэй гым гарайгым — нивӄин рэӄокалгыӄай	
ынӄо иквъи рэӄокалгын ик аʼмыным мылгитэӈувитык—аʼтав лыгэн тэӈрэмкыльытури	
энмэч виин ӄыйылӄэтыркынитык	
ээй вынэ мынйылӄэтыркын	
аны ӈан эчги йылӄэтгъэт ёӈавъёчгына ярачыко аʼмыным аны моонэн яраӈы йыныпык ымӈалгыл ранмэпы	
аны вай рэӄокалгыӄай гаваӈэйпыръолен ёӈавъёоооч	
вай эʼӄэльыт тылвыръуркоот	
еӈавъёчгын омкычыкойпы пинтыӄэтгъи ынкъам кытгынтыпкэргъэ — эвын эʼӄэльыгинив гайытрыкымгытръоленат	
чымӄык рыннымыттатэты гэвъиткулинэт ярачыко йылӄыльыт эʼӄэльыгинив	
ынӄэн ынӈин гатамъёӈывъяленат риӄукэтэ пытляӄ ӈан ивнинэт	
мылгитэӈувитык — аʼтав лыгэн тэӈрэмкыльытури	
энмэн ӄол ӄлявыл аӈӄачормык нынымытваӄэн гэӈэвъэнэ ынкъам гэккэтэ	
ӄол итгъи ытлён ярак нывытрытваӄэн	
ӄутырык нивын — аʼм вынэ мынӄэплювичвэт	
ивнинэт гым ӄырым мувичвэтык	
энмэч гым торгынан ӄинэрэпириӈгытык	
ынӄо ӄлявыл ӈытогъэ кытгынтатгъэ энмэты ынкъам айычгэгты рэгъи	
ынӄо пыкиргъи ръзврэмкык	
ынкы ӈавтыӈгъэ	
эргатык кыевкы нивын ытлён игыр нарайъогыт ӈэвъэнйыръэ ьтлён нытэӈӄин	
ыныкит гыт рэтэнӈэквъэ гыт ынӄэнына наранмыгыт	
эвыт этэннэвкэ риты ӄырым ыʼнынмыгыт	
эргатык етгъи ӈэвъэнйыръын	
ӄлявыл гитэнин	
люур ӄлявыл тэнӈэквъи ынкъам ӈэвъэнйыръэ ивнин мынэквэт морыкы	
ытри эквэтгъэт ӈэнри	
пыкиргъэт ынкы — эвын ытри ӈирэргэри вальыт гатльата	
ынӄо ӈэвъэнйыръэ ивнин ӄлявыл аʼмыным мынувичвэт	
ии мачынан мынувичвэт	
эвын ынкы нытваӄэнат ӈирэӄ кэйӈыт	
пынлёнэн ӄлявыля миӈкыри мытритгъэ	
ӈэвъэнйыръэ ивнин ынӄэн рэнугнин эвыт нымлыӄэн — ӄырым нынунин	
ынӄоры люур ивыркынин ӄлявыл ӈэвъэнйыръэ гыт янот ӄъиргъи	
ивнин ӄлявыля	
янот гыт	
ӈэвъэнйыръын иʼргъи — ытръэч киткит иʼннычурмын нанпэлявын	
ынӄо ӄлявыл иʼргъи — ымыӈ ръэпыт люӈыгтэ нэнтын	
аӈӄы нытваӄэн	
ынкэтэ иʼргъи ӈэвъэнйыръын — ытръэч кыемырӄэт рымэнинэт	
ынӄо ӄлявыл иʼргъи — ымыӈ ръэнут люӈынмэтэ рыннин	
ынӄо ивнин ӈэвъэнйыръэ аʼмын како гыт	
вытку ынӈин вальэгыт тыльугыт	
ралкогты ӄытгъэт ынкъам ивнин ӈэвъэнйыръэ аʼмыным гынан инэлгыгъи	
вулӄытвигъи — ынӄо йылӄэтгъэт	
ӈэвъэнйыръэ ӄлявылен иръын иниргиӈу яанэн ӄлявыляым ӈэвъэнйыръин кэркэр иниргиӈу яанэн	
эчги йылӄэтгъэт люур ынпыӈэвӄэй ӈэвъэнйыръин ытля вакъогъэ	
ынӄо ынпыӈэвэ пэкул йытонэн ынкъам йылӄыльыт йъонэнат	
ынкы чемгъоӈӈогъэ нивӄин эʼмиӈ рэмкыльын миӈкы йылӄэркын	
люур ӈээкык эʼлымнин ынкъам левыт чывинин	
ӄлявыл кыеквъи ынкъам ынпыӈэвӄэй ынӄо анӈатгъэ	
люур яраӈы пэгляръогъэ	
ӄлявылым ынкы имчьэчукэну нъэлгъи ынӄо ӈытогъэ	
панэнагты ӄытгъи ръаврамкэты	
пыкиргъи	
ынкы нивын аʼмын како ынӈатал гыт лёӈма нэнтыгыт	
ынӄо ръэврэмкэ нивын	
кита яральыт ӄыёпатгынат	
эргатык ӄлявыл эквэтгъи ярагты	
аӈӄачыкойпы чыпъынтогъэ ынӄо пинтыӄэтгъи энмэпы	
ярак пыкиргъи эвын ынкы ынин экык энмэч ынпыначгын	
пыкиргъи ынкъам пынлёнэн	
эʼмиӈ гымнин ӈэвъэн	
ивнин ынпыначга	
гэвъилин	
энмэн ытлён ръэвнутэльыт ныпичыӄинэт	
ӄол итгъи ейвэлӄэй ръавыльэты ӄытгъи	
лыгэн пыкэрыӈӈольын напэнрычетгъан наркыпчевыгъан	
ръавӄлявыля эккэт ивнинэт ытлён рырэӄэвъюуркыниткы	
мачынан ныетын	
ӄэйӈунынӈэ раӄамэтваӈыркын	
ынӄорым нэтрилгъэн	
качьараквъэ	
энмэчым вай пыкири ярак	
лыгэн пыкири — намӈылёгъан амгынан вальэгыт	
иквъи ейвэлӄэй ванэван мури эпэӄэй	
миӈкыым нынымытваторэ	
иквъи ейвэлӄэй ӄлеграчыко нытваморэ	
нивын ӄыӄамэтва	
иквъи ии	
ӄэмиплыткук нивын ӄильуткуги	
иквъи этлы	
ӄулильыръугъэт мынталяйвыгъан	
наркыпчевын	
иквъи эгэй мильуткугъэк	
ынӄоры ильуткугъи ынръам нивыпэтӄин	
мыпаагъак	
нэмэ нантэрӈыръовын	
ынӄоры иквъи эгэй мильуткугъэк	
эйъым	
ильуткугъи — ныӄулильыръуӄин	
люур мэӈӄо етгъи мэмлиӈын	
гаӄынъома етгьи мэмлиӈын	
наӄамлым иквъэт ӄыпаагэ кыпаагэ кыпаагэ	
ынӄоры нивын ӄырагтыгэ	
тэкичгэ налпынрын	
аʼмыным рагтыгъэ таӈамкытгынтата	
лыгэн ярак пыкиргъи ивнин эпэӄэй гэӄэвийгым тэкичгэ	
ӄувиги ынкъам мынӄамэтва	
ынпыӈэв увэӈӈогъэ	
увэма нивӄин аʼмын мытраӄамэтвагъа нымэльэв	
ивнин ынпыӈэвэ аʼмыным эргатык ӄэквэтги ынкырилы	
йылӄэтгъэт	
кыеквъэт — нэмэ эквэтгъи ейвэлӄэй	
лыгэн энмык ранъаватгъэ люур эʼйӈэвнин энмэпы ӄыетги	
ӄытгъи энмычормэты	
иквъи ытръэчым миӈкыри	
ивнин энмэпы лыгэн ӄилкымъетги ынкъам ӄывэӄэтги	
илкымъетгъи ынкъам вэӄэтгъи	
эвын лылепгъи — ытлён йыӄӄайъым ёроӈы	
нылгэныӄэрыӄэн	
нивын миӈкыри нылӄытигыт	
иквъи ръавыльэты	
нивын аʼмыным мынылпынрыгыт	
ивнин ӈэвъэн кита ӈан ӄыгтыгын ӈыркиру ынкы варкын ӈэвъэнэ ивнин ӈэвъэнэ ивнин эгэй	
йыннэн ратвынэн	
люур ынӄо йытонэн иръын чьэчугнэлгин лыгэн нинэтыттуӄин нивлетӄин	
вай ӈотӄэн винрэт лыгэн райпыӈӈоркын — ӄыттуркын	
иквъи эгэй	
аʼмыным эквэтгъи	
лыгэн ярак пыкиргъи ивнин ынпыӈэвэ мэӈӄо оʼтчой етгъи	
ивнин ӈоонӄо энмэпы	
иаʼмым	
ынкы нытвайгым миӈкыри ӄун гинъэйӈэвигым микынэ энмэпы	
ынкъам иниквъи	
вай мыйылгыт винрэт имчьэчукин нэлгын	
леӈытэӄ инэтэмъюӈгъи вэчьым	
ивнин ынпыӈэвэ вынэ ванэван мачынан нэйылгыт	
качьараквъэ	
иквъи аʼмын вэлынкыӄун	
аʼмыным ивинигъи эргатык — лыгэным эмчьачокалгыӄай	
люур льунин умӄы	
пэнрынэн	
эʼӈгыпы рэнин	
тымнэн	
нивӄин	
аʼмын ӄэтэв тынмыгъан	
аʼмын вынэ мырагтыгъак	
рагтыгъэ	
эʼмэннин умӄы	
наӄам нэрмэӄин эмчьачокалгыӄай	
вынэ гумӄуйгым гым — ынпыӈавэты иквъи	
ынпыӈэв качьараквъэ	
иквъи аʼмын како ейвэлӄэй умӄугьи	
вэлынкыӄун гымнин ивинильын тэкичгырэтыльын	
нэмэ эргатык ивинигъи	
ынръам льунин ръэв	
пиӈкунин торвыентольын йыкыргычыковты	
тымнэн	
пыгылӄавычгатгъэ	
нивӄин	
вай тынмын ръавычгын	
рагтыгъэ	
нэмэ ынпыӈэвэ ивнин аʼмын вэлынкыӄунэйгыт гыт гымнинэйгыт гичильигыт	
ынӄоры ӄонпы тайӈатыӈӈогъат	
ытръэч	
валвиӈын ганымытвален гэӈэвъэнэ ынкъам эвыр ырык энаральо — рэӄокалгын	
ӄолетъылё валвиӈын нытипъэйӈэӄин ӈаргын миӈкырээээ мыриӈэээк	
ээтыӄоооон айгыпооон	
ээтыӄоооон райвалявкооо	
ээтыӄоооон рэючгээн	
аʼм вынэ йыӄӄэй райвалявкы	
ӈытогъэ валвиӈын риӈэгъи райвалявкы	
ечьаннопыткынык вакъогъэ	
ӈэнку эвын нотасӄаквыргын нытваӄэн	
гитэнин ынкачыкогты — эвын ынкы ивтыл нылевылгатӄэн тагныкытгэмӄэн ӈалвыльиӈын	
наӄам ынкы ӄаатагнык кальанпыӈавиӈын нэнанвыльатӄэн	
ынӄэн нутэсӄычыку гатвален лыгэмайӈырайӈын	
рыногыргэпы чиӈкъэтувэнин ынанмыӄычьыӄай ӄэюукэй	
въигъи ӄэюуӄэй	
кальанпыӈавиӈа йъонэн иквъи ӈотӄэнат ыʼмӈот гэрэӄэ	
тытлыӈаргыновты ринтысӄивнин	
валвиӈа пирисӄыченнин ынкъам рырагтаннэн	
нэмэ ягнагъэ рэӄокалгыӄай акокако ельой нэмэ мэӈӄо гаӄаанматэгыт	
нэмъэм аны мэтъаӄытап рэнъэӄэрэвӈын	
тэгмэлгыныгмил мынтын	
иик ытлён эченур вэты тэгмэлгымыгмил ӄынтыгын	
ии ынан тэгмэлгыныгмил	
ӈоонко варкын йичьэннуп	
ынкы рэпкиргъэ аквыргын ынкы варкын	
ынӄо рэтлепгъэ ынкъам ынкы ӈалвыльиӈын варкын	
вэтыӄун ынанмыӄычьыӄай рэгитэӈын ӄэюуӄэй ынкъам ынӄэн гынан рэчиӈкэгнэрэнӈын ӄэюуӄэй ынан ранмыӈын	
валемгъэ	
ии тывалёмык	
ээ ӄэквэтги	
эквэтгъи рэӄокалгыӄай	
пыкиргъи йичьэннупык	
аквыргэпы лылепгъи — аны гэлгигиинрэлин рэӄокалгыӄай	
ныӄааральоӈӄэн	
аны ынраӄ таӈынанкытгэмычьын ыʼсӄаӄойӈын чиӈкэгнэрэннин — тымнэн	
нэмэ йъонэн кальанпыӈавийӈа ыʼмӈот ӈотӄэнат гэрэӄэ	
тытлыӈаргыногты ринтысӄивнин	
риӄукэӄэе гапэнрысӄычатлен ынӄо тэмтэӈымгонэн	
тимтигнин лыгэн ынӈин ымыльэты	
рэмтэйпыӈыӈонэн — имтиткук нылвавӄэн	
аны нурэсӄунӈыльэтӄин — эʼквырга нитчыӄин ыʼсӄаӄойӈын	
ӄынвэр ваӈэйпыгъэ ӈавооол	
кита вай ӄамынэмтэйпааат	
иик аʼмын эты тытаткынъеркынэгыт чемэт ынӄэнаӄайына ӄаат нэнанмыткойвыӄэнат	
кытгынтынтогъэ кальанпыӈавийӈын	
эвын нинэнрыӄин выквэпойгын ынкъам рыпайӈын	
ынкы эмтэтвальын рыннымык кыплынэн рыпайӈа	
галгэрыннымоллытыръолен рагтыгъэ ынкы ӄаанмы пэлянэн	
маравчетыӈӈогъэ нэмэ рэӄокалгыӄай иик ытлён иаʼм ыʼръунтэтыркын	
аны ванэван мыръунтыгыт	
ытръэч гынан алымалкэта	
аʼмын лыгэнитыкым ръэӄэрэвъюуркынэт мэтъаӄытаптэ	
ӄыпаагэ игыр ынӈин итык ынкъам уйӈэ инэнтэтыткуркын	
ӈытогъэ валвиӈын	
риӈэгъи лыгэн нотагты	
ӈоонко вакъогъэ эвын ынкы яраӄай нытваӄэн	
люур ӈытоӄаятгъэ лыгакытгэмкыльыӄай ӈээккэӄэй лыгэн ӄун лыгинъувэткыльуӄэй лыгичеритӄыльуӄэй ынкъам лыгивыльиӈытӄыльуӄэй	
валвиӈа ивнин ииеэмэй ыӈӈаталым мэй миӈкэкинэйгыт нылгэныкытгэмэгыт ӈэвысӄэтигыт	
кытгынтырасӄэквъэ ӈээккэӄэй ынкъам ивнин ынин акытгэмкэ ытльайӈын ыммэй ӈоты ӈотыӈӄэн рэмкыльын лыганъяткольатыркын	
ээ ӄиквын	
ӄырэсӄикви	
ээй рэмкыльоон ӄырэсӄикви	
ээй	
аʼмын вэлынкыӄунэйгыт	
рэсӄиквъи валвиӈын	
аны ярачыкон черитэ гэйыръэтлин лыгэн ӄун — уу	
нэмэ моогъэ анъяткольатык валвиӈын ииеэмэй ынӈаталым ныкытгэмӄэн ярачыкон	
вынэ ынпыӈавиӈын нылгиринӈэвыльэтӄин	
лыгэувильэтгъи ынпыӈавиӈын	
ӄамэтвальатгъэ валвиӈын	
ынӄо рагтыгъэ эвын орвоор тэӈэмъумыннэ гэтинэӈэнъюулин	
нэмэ рэӄокалгыӄай кооолё колё мэй	
мэӈӄо ельой коргытчапэ галгагновэгыт	
ээ нэмъэм рэнъэӄэрэвӈын мэтъаӄытап	
аны игыр ӄырым аны гыт нытэӈӄинэӄэйгыт ельоӄаегыт	
лыгакытгэмкыльыӄагтэ ралганъяйвыӈынат ынкъам ынан нэрэнӄэвиквыт	
ээй	
гэкэӈэ эквэтгъи	
нылгиръилемйыльэтӄин	
пыкиргъи	
ӈытогъэ нэмэ акытгэмкэӈааккаӄай	
люур нэмэ кытгэмрэӄокалгыӄай ӄолельыръоӈӈой уʼууʼ уууʼ ынӈаталым лыгакытгэмкыльыӄаегыт	
кытгынтырасӄэквъэ ӈээккэӄэй ивнин ытльайӈын вынэ ӈотыӈӄэн рэмкыльын лыгивнэтыльэтыркын	
ӄиквын	
ӄырэсӄикви	
ээй	
нэмэ лыгэвнатыльатыӈой ууу	
ууу	
ынӈаталым чермыярак тырэсӄиквъэк	
ынӄо лыгэн нытваӄэн ынпыӈэвӄэй	
рыӄамэтвавнэн лыгикиткинуӄэй	
плыткугъи ӄамэтвак рэӄокалгыӄай ынпыӈэвэ ивнин таам ӄэквэтги ярагты	
эченур ӈотӄэн ынӈэ тыляма энвэнтэткэ ыёргээръын	
рагтыгъэ рэӄокалгын	
ярак пыкирык ивнин риӄукэтэ вайвай гэӄэвильэтигым	
ыёргээръын ӄытрыткугын	
ӈэвъэн галгэкоргавлен рыпэт галгэкытгынтыръолен ынӄо рырыткуйвынин ыёргээръын рыпынчивнин — эвын ынкы ытръэч тымӈэчарэыʼлиӈын	
ынӈаталым гэгэргыпынчилин ринтысӄивнин ыёргээръын ыʼвэӄуч йъонэн иаʼм наӄам ыʼръунтэтыркын	
ытръэч ынкы тымӈэчарэыʼлиӈын	
ако элымӈэ	
аʼмын нэнанъымӈычвынавӄэн акытгэмкэ ынпыӈавиӈын	
ынӄо тампаагъэ рэӄокалгын тэйӈэтгилик	
нӄо нэмэ риӈэгъи валвиӈын	
ӈоонко льунинэт пипиӄылгыӈээккэӄэйгинив	
ынръа ӈан ӈэнку нъэлгъи валвиӈын яраӄайык	
пипиӄылгыӄэгти иквъэт ээпэй ӈоты рэлӄиӈын гагтыкалеворвынпылен	
ӄырилӄуги	
ээй аʼмын вэлынкыӄунэтури	
оок аʼмын иӈӄун ӈавытлывъёӄагтэ	
рэлӄольатыӈой валвиӈын ынкы	
лыгэгтыӄамэтвальатгъэ	
ынӄо нивын пипиӄылгыӈээккэӄэе эпэй аʼмын мынымлюгыт аны	
ваа	
вынэ эвыр	
намлёмгогъан валвиӈын	
тэӈэмкэвычьэ йылӄэтгъи	
ынръа ӈан эчги йылӄэтгъи валвиӈын нъиӈкэлийвыгъэн ылпыт вэлӄылти нэкэлийвынэт	
ынӄоым нэныгъевын эпээй	
эпээй	
ӄыгъеквии	
кыеквъи	
ынӄо нивын эвыр тэӈэръирэкивээмык ӄывиилгитэркын	
ээй	
риӈэгъи	
ӈоонкоым вээмык виилгитэгъи	
ӄынвэр эвыр вай ӄолельатыӈой выркын	
аʼмын яраӈы мынычвигъэн	
ии	
ако варкын	
тымӈамынан нывэтгавчетӄэн ынӈъэм виилвиил чиниткин нэнанвэтгаатӄэн	
митиӈ аʼмын мивысӄиквъэн	
ии	
аако оча варкын	
ытгынтырагтыгъэ	
митээӈ	
яраӈы мынычвигъэн	
ӈоонко тыӈэвльук	
вэлер ынӈэ тэӈвытрыӈкэлиӈэв	
энмэн яраӈы мынычвигъэн	
яраӈы эӄылпэ нэчвигъэн ынкъам ваамэты нэнльэтэтын	
нэлгын нинэнпылӄэвӄинэт — уйӈэ ныпгылӄэвӄэнат нэлгыт вээмэ нэнанлыплятӄэнат	
ако уйӈэ	
эʼнӄу лыӈыркынинэт	
чотчоттэ	
уйӈэ	
эʼнӄу лыӈыркынинэт	
леӈытэӄ вынэ чавчываӈав	
рэтэм рэлкынин	
ако ынӄэн аны вынэ чавчываӈав	
ымыльо эʼнӄу нинэлгыӄинэт	
мимле нэнанлыплятӄэн	
ыʼмӈан ръэнут мынэлкын	
китаӄун ынраӄ элгыквын ӄыгтыгын	
рэлкынин	
ынӄэн аны эвын ӄун гивэ чавчываӈав—элгыквын чымӈаӄымлёльаткэн тэгъеӈу лыгнин	
кита ӄун ынръа ӄыгтыгын рыпэӈы	
рэлкынин рыпэӈы — нэмэ эргээтгъи	
эвын ӄун гивэ рыпэӈы чымӈаӄымчочеркэн тэгъеӈу рэлгыгнин	
аʼмыным аны вээм нылгэйычгитӄин	
ваамэты пиӈкугъи таӈвытрыӈ иргъи ынръа ӈан ӄочечьыръоӈӈой вынэ вай вааай мыткувлыткуркооон	
яномооолёоот евъееев	
ӄъатчаткотоок	
аны мытӄаянэлгыпатыльаяркооон	
мэй мээй янонмоолеоот	
муурил ӈоты илгыпръуркооон	
ӈэвъэнэ нинэгитэӄин рылыплятъё вээмэ	
ӄынвэр таӈавынӄолельыровты ӄулиӄул тылемӄытвитэ итгъи	
амэчатгъэ этъым вээм умкык	
ытръэч	
валвыйӈын нылейвыӄин эмгытъэтэ гамгалымынӄоры	
ӄынвэр льунин иʼгымкын — эвын ӈыраӄ ӄорат нынуӄинэт	
валвыйӈын ванлягъэ ивнинэт киткит ӄэналпынрытык	
ӄутынэ ивнин вынэ ӄыетги мылпынрыгыт	
эчги эймэквъи—эʼгычга чит кыплыркынэн	
риӈэгъи	
рымагтэты эквэтгъи	
ынръам льунинэт умӄэт	
мэмылӄай нынуӄин	
нэмэ ванлягъэ	
ивнин умӄэтэ вынэ ӄыетги мылпынрыгыт	
эчги эймэквъи — чит ӄэплюркынин	
умӄы иквъи мэркычгыргын валвыйӈын	
мури ныгытъэнмури чинит нэнанмыморэ	
рымагтэты эквэтгъи	
льунинэт оʼравэтльат	
оʼравэтльата ганмыленат нымкыӄинэт рыркат	
нэмэ ванлягъэ	
ивнин ӄутынэ вынэ ӄыетги мылпынрыгыт	
нэмэ эймэквъи	
эчги оʼравэтльата кыплыркынэн— риӈэгъи валвыйӈын	
рымагтэты нылеӄин валвыйӈын	
люур льунинэт аʼнэлёльымкыт	
вакъогъэ винвэ	
нычимгъуӄин нивӄин	
ӄэйӈун ванлята итык — наръонтыгым	
опопы тульэтэ митык	
ромкавъёттэ въэныт тульэннинэт	
амноӈэты эквэтгъи валвыйӈын	
ынкъам вакъогъэ майӈывыквыткынык	
ыннэнчьэн рунин	
люур ыныгночгата тагъэ челгырэӄокалгын	
ынкъам ытлён гавъаныванлялен	
нэнъонтыӄэн	
ӄынвэр чимгъугъи челгыроӄокалгын	
ыʼмӈан миӈкыри мыпчеӈин	
наӄам валвыйӈа ръэныт нинэнмыӄинэт	
ӄынвэр ивнин ынӈатал гынинэт ытлыгыт нытэӈӄинэт	
ии — нэнататлыӈӄэн валвыйӈа	
ымы ынээльыт нытэӈӄинэт ымы чакэттыт	
ии — валвыйӈа нэнататлыӈӄэн	
пытӄылым гыт ырык таӈыӈ вальэгыт ымы ынангытэӈычьэгыт	
люур ымыльо въэныт йыкыргэпы рэрэннинэт	
челгырэӄоката пирисӄыченнинэт	
акватэты ивнин челгырэӄоката ынӈаталым гыт ынанагтэӈкыльэгыт гэмгэгынникык	
ытръэч лымӈыл	
ынӈин вальын челгырэӄокалгын — ныгыттэӄин ынкъам валвыйӈын ныюрыӄин	
эйпыгиӈынти ӈыраргарэ гынымытваленат	
энмэн эйпыгиӈын ӈирэӄ ытленъют — ӄол нэрмэӄин ӄолым еп ныппылюӄин	
ымы пытӄылым эйпыгиӈ ынанынпычьын ӈэрмэӄин чама ныгыттэпӄин	
ытри гатльата ганымытваленат	
ытлыгыным тэленъеп уйӈэ гэнъэтлин энмэн аӈӄак гэпылӄэтлин эвэнэма	
льэленръугъи	
ӄол итгъэт эйпыгиӈын ытленъют ивинигъэт аӈӄагты	
ытри ыяагты ӄытгъэт	
люур амноӈгыпы кытыйгыръогъэ — аӈӄы чимиръэтгъи	
кытыйга ынӄэнат оʼравэтльат гынонэты рыльэтэннинэт	
эйпыгиӈ нычимгъуӄин	
аʼмын леӈытэӄ рочгынотагты иʼргъэт	
йпыгиӈын ытленъют рочгынотак энмык ыʼлыле гатаранленат миӈкыри ӄун ыныкит рэвытрэнӈыт —наранмыӈынат	
рочгынотальа чейвыткульэ нэльунэт ынӄэнат	
нанрагтатынат	
ынаноткынрак пыкиргъэт ныкитэ	
рэгъэт ярачыкогты — эвын ытръэч ӈирэӄ ынпыӈэвӄэгти ёрочыко нытваӄэнат	
ынпыӈэвӄэе намӈылёнат мэӈӄокэнаторэ	
ынпычьэ ивнинэт вынэ ӈот ыяальыморэ аӈӄата рыльататъёморэ	
ынпыӈэвӄэе нивынэт ытлён вулӄытвик майӈырайӈэпы нарагтынтык	
вулӄытвик люур ӈирэӄ оʼравэтльат етгъэт ынпыӈавӄаграгты	
нивынэт энмэн йытыйгот нэнтытык эӈэӈыльэ	
ӄытгъэт ярайӈэты ӈэнри рэсӄиквъэт — эвын нылгинымкыӄин оʼравэтльан нывакъотваӄэн	
ӈэвъэнйыръэ ыӈаталым нымэйыӈӄин оӄӄамайӈын йытонэн	
ӄутынэ ръэвин парытъым йытонэн	
ынӄо нивынэт вайыӈкы уӄӄэмчыку ымыльо ӄывакъотык	
айылгытагнык вакъогъат уӄӄэмэчыку	
ынӄо ръэвин парытъымыйӈын ырык гаргоча нэнитлитын	
ынӄэн парытъым нирвыӄин ӄынур валы гэтчылин	
нивӄин ивкэ мэӈӄо эйпыгиӈ ныетыркын	
ʼмыным ярак эйпыгиӈ нычимгъуӄин	
ӄынвэр ытльагты иквъи аʼтав плякылгын ӄытэйкыльэтгын нымкъэв эвыр плыткоё ӄытаӄъатыёркын	
ӈирэче кивкы тимтиӈгъи эйпыгиӈ гыттэпчимгъульын чама колё нэрмэӄин	
ынӄо аӈӄагты эквэтгъи гэлыткынык ӈэлӄиквъи	
нылеӄин оʼрарочгынотагты гэлыткынык ытръэч нытипъэйыʼэӄин	
пыкиргъи гэлыткынык рочгынотак — ӄытгъи ынанмъараӄаеты	
ынкы пыкиргъи	
эйпыгиӈын увик колё нъумӄин эмэрмэтэ — мэткиит рэсӄиквъи тытлык	
никвъэн етти	
ии	
мэӈӄо	
вынэ ӈот ытленъют тыръэтгыпынат	
ынпыӈэвӄэе никвъэн ӈутку вэчьым ынӄэнат варкыт	
ӄол нымэйынӄин ытлён колё нэрмэӄин— тымык нылвавӄэн	
ӄолым ныппылюӄин — ӄонпы нинэнрыӄин ӈачгымынга ынпычьэ	
игыр рай майӈыярайӈык варкыт	
эйпыгиӈынэ ивнин ӄол ынпыӈэвӄэй кита гынин кэркэр мыйпын	
ынпыӈэвӄэе ивнин евев китаӄун янор тэгымыӈӈэ ӄылеркын чоттагнэпы	
эргатык нарагтымык	
ӄэглынангэт эргатык еп инъэ нагтынат	
эйпыгиӈынэ ынпыӈэвӄэйин ӄол кэркэрӄай йымнэн	
ӄол ынпыӈэвӄэй ярак пэлятгъэ	
ӈытогъат	
эйпыгиӈ каӈэгты нылеӄин ӄынур ынпыӈэвӄэй	
ярайӈык пыкэрыӈӈогъат	
тыляма эйпыгиӈ ымы въэйылӄэйык нъигнэтӄин ӄынур ынпыӈэвӄэй	
тытлеты аймавма навалёмын — эвын рай нытэргатӄэн ынин ынанӈэнчьан ытленъюӄэй	
элкылнин эйпыгиӈынэ тэргыльын ӄолейпы	
эвыр рэгъэт — ванэван ыʼнэлкылын ыргин ынээльын эйпыгиӈ	
тэрганма ытленъюӄэй нивӄин ивкэ мэӈӄо эйпыгиӈ нъыпинтыӄээркын	
янор эйпыгиӈ чимгъугъи	
ынӄо авэтываӄ иквъи вынэ ӈотӄэнайгым	
авэтываӄ кэркэрӄай рычимиръэвнин кытъыматык эйпыгиӈынэ миӈкыри ӄун колё нэрмэӄин	
пэнрыткогъэ ытлён оʼравэтльагты	
лыгэн ӄутти оʼравэтльат нэнанмыӄэнат риттилетык	
эʼптэ ӄол ынин ынпычьын ытлеӈи пэнрыткогъэ	
эвын ынкы вагты оʼравэтльан тъэттывигъи — ӄытлыги эйпыгиӈынэ нинэнинтыткуӄинэт	
ынӄо ынпыӈавӄаграгты ӄытгъэт ымыльо ымы ынӄэн ӄол ынпыӈэвӄэй	
эйпыгиӈынэ ивнинэт ытри аʼмын вэлынкыӄунэтури	
ынан яврэнагты мытрэлейвыркын — тэкичгэ тринэрэтыркын	
аʼтав мынрагты ӄынвэр рэлеръугъэ	
ӈыроргарэ аӈӄагты ӄытгъэт	
гэлыткынык ӈэлӄиквъэт — тэпъайӈаӈӈогъэ эйпыгиӈ	
тэпъайӈама нивӄин ёоʼоойгыт	
ӄыынлыпляатыткоооркын моорыкнотаагты	
еп элеръукэ пыкиргъэт ярак	
ганымытвален аʼткэвма гэгытъэтлинэт	
ытръэч ыннэн ынйив нытэӈъэв гатвален ӄутти ымыльо эʼткиӈыт	
этлы рэӄу элгыкыльин ытлывъёӄай	
ытръэч ынӄэн ыннэн ынйивэ лыги нинэлгыӄин	
мэмылёк тэкичгэ нзналпынрыӄэн	
ӄынвэр ӄол итгъи ейвэлӄэе ивнин ӈэвмиргыӄэй кита ынъевэты авэръэты ӄэнарэргэ эвыр ынин ивиникин иʼнныпъи ӄыгнатгын	
ӈэвмиргыӄэе ивнин рэӄыркыным	
ейвэлӄэе татлыгнэн аʼтав мивинигъэк эʼтки тыгытъэтыркын	
ӈэвмиргыӄэе ивнин вынэ чамъам рэгынникугъэ лыгэнитык ратымӈзвы лымэвыр рэпылӄэты	
вынэ лыгэн гыт эгытъэткэ итыркын	
ӈэвмиргыӄэе ивнин тэлвъэм ӄивиниги	
ӈэвмиргыӄэе ӈыркэрчыкойпы йытонэнат арэлгын гатоккама ынкъам иʼнныпъи аграткынгыпы эйминнин йылнинэт ытлывъёгты	
ӈыркэргыпы йытонэнат плекыт эвыр памъят эвыр ӄонагтэ иръын къэли лилит йылнинэт ытлывъёгты	
ытлывъёта пынлёнэн микын эвиръыт йытойвынат	
ӈэвмиргыӄэе татлыгнэн ӈотӄэнат эвиръыт гымык эккин	
гымнин экык ганмылен ынйивэ еп гыт агтока	
ейвэлӄэе пынлёнэн иаʼм ганмылен рэӄыльын ганмылен микынэ рэӄынйивэ ганмылен	
ӈэвмиргыӄэй тэргатэты иквъи вынэ ӄырым мытвын эʼтки аʼткэвма ганмылен гэнтэвиминӈэтлин	
ейвэлӄэе гамӈылёлен ымъылёӈэт ӄынвэр вулӄытвигъи	
ытръэч ынпыӈэвӄэй нытэргыръоӄэн ныкирит гамӈылёлен	
ӄынвэр ӈэвмиргыӄэй иквъи ытлён опопы мытвыгъан	
ӈэвмиргыӄэе тывыӈӈонэн ынӄэн ганмылен ынйивэ эʼӄэнйивэ	
ейвэлӄэе ивнин миӈкыри рытэ ганмылен	
ӈэвмиргыӄэй иквъи ӈирэргэри гивинилинэт ынкъам ганмыленат ӈыроӄ умӄэт гымык эккэтэ	
ынкъам ынйивэ эӄинэ мэмлеты гупынъылилин	
эчги ытлён ӈыпэльын ынйивэ валята мынгык нэнаркыплыӄэн нэмэ ныпылӄэтӄин	
ынӈин рытэ ганмылен	
еʼвэлӄэй авъеткынка вагъэ	
ӈытогъэ—эвын гэргыръоӈӈолен	
иквъи аʼмын мивиник мэлетгъи	
ивинигъи йыӄунтэтгъи	
люур мэмылӄай ровтыльын льунин тымнэн	
эʼмэннин мэткиит нылеӄин нылвавӄэн	
ӄынвэр вулӄытвигъи ынӄо ныкиръугъи	
пыкиргъи ярак	
ынпыӈэвӄэй галгэкоргавлен рыпэт ныпэӄэттатръоӄэн	
ытлывъёӄай йылӄэтгъи	
кыеквъи пынлёнэн ӈэвмиргыӄэй ытлён миӈкыри нэрмэвӄинэт	
ынпыӈэвӄэе татлыгнэн	
ивнин аны ӄун ныкирит ыʼлёӈэт нутэк ӄытваркын	
лыгэн выквыт увикик ӄъэлеквынэт чама мынга ӄынрыркынэт ынкъам эчгэтты ӄыкытгынтатыркын ынӈэ апаӈъэвӈытока	
вытку рэкэгытрэты ынӄоры рэрмэквъэ	
ейвэлӄэй эквэтгъи нотагты	
льунинэт ӈирэӄ нымэйыӈӄинэт выквыт	
увикик эʼлевнинэт эквэтгъи амкытгынтата	
итык ынӄэнат рымыркучьэвнинэт	
майыӈкы вальыт льунинэт эʼмэтэ рыннинэт	
рыкытгынтавкы рыпэт выквыт гывасӄычатык кэгытрэтгъи	
ынӄоры ӄутгъи иквъи	
этъым тэрмэвык ратанӈавӈэн	
рагтытыляма льунин ныппылюӄин пырӄаӄай	
иквъи	
эплеэн тэрмэвык ӈотӄэн пырӄаӄай мырэнчимиръэвӈын	
энмэн ымъылёӈэт гэрэнчимиръэвӈылин	
лывавнэн	
иквъи	
эви еп нырулигым	
нэмэ эквэтгъи панэнагты	
льунинэт выквыт нымэйыӈӄинэт нэмэ эʼмэннинэт	
янор мэрынрэӄэй ынӄоры рыкытгынтавнэнат	
рыпэт выквык ирык уйӈэ рытчынинэт аʼматъёт выквыт риттилетык кунинэт	
рыпэт гайыӄыргалялен гэлгийыӄунтэтлин	
ынӄоры иквъи	
этъым мэчынкы тынъэлык	
пэнин пырӄаӄай йъонэн	
нэмэ лывавнэн рычимэвык	
нэмэ пэлӄынтэтгъи	
ынръа упчитэ нъэлгъи нымэйыӈӄинэт ӈирэӄ выквыт ӈалгыл нинупӄинэт ӄэйвэ мэткиит	
ӄынвэр рымыркочьавыӈӈонэнат	
пэнин йъонэн пырӄаӄай	
льунин иквъи	
ӄэйӈун чамъам	
пыкэрыӈӈок кытгынтыпэнрынэн пыкиринэӈу упынъылинин	
люур нутэсӄыпынмэтэ рыпэӄэттавнэн люур ӈытогъэ кэйӈын ганӈэнайпылен ӄытлыги кэйӈин яраӈы	
кэйӈэ чит пэнрынэн ӄлявыля кыплынэн левтык	
люур тымнэн	
вэлёйпы эйминнин эмтэйпынэн рырагтаннэн	
рыннин	
иквъи кита мыӄамэтвак	
ынпыӈэвӄэе ивнин вынэ нэмэ гиткэлинэт тэкичгыт	
пынлёнэн микынэ	
татлыгнэн	
пэнинэтэ	
киткит ӄамэтвагъэ ынӄо ивинигъи	
амӄынъычо нымэмылёӄэн нунъэлюӄин	
гэмгэгынник нэнанмыӄэн	
элеръугъи	
ынръам тъытвыӈгъи	
ынръам ыʼтвыльэтык нырыркольатӄэн	
ытръэч тэӈычьын ынйив тэкичгэ нэналпынрыӄэн	
нэмэ ӄол итгъи ыʼтвыткугъи йыӄунтэтгъи	
ыныкит яалегты лылепгъи галгэёоʼръолен	
лыгэн нылеӄин	
пыкиргъи ёоʼйӈын	
рылыпляннэн гынонэты ӄынвэр нутэт эвытрыкэ нъэлгъэт	
люур ӄол нутэнут вытрэтгъи	
ӄытлыги илир гынункин	
вулӄытвик рыноманнэн илирык	
ӈыпэнэӈу тараӈгъэ	
йылӄэтгъи	
кыевык чейвыткугъи уйӈэ вагъэ эгынниккэ	
эргатык ынръам ӄачакэнагты	
люур льунин йынрыгэӈкы нывакъотваӄэн ӈэвысӄэт	
йъонэн ивнин нырэӄигыт	
ӈэвысӄэтэ татлыгнэн ытлён гым ӈутри гэетигым эмъэликъэнӄэтэ	
мурык ӄол ӄлявыл варкын ытлён нытэрмэчьыӈӄин	
ынӄэйына эʼликэтык эʼнӄэтэ ӈутри тыетык	
пынлёнэн	
гынин ытлыгыт варкыт	
татлыгнэн гымнин ытлыгыт ынкъам ынээльыт ытленъют варкыт	
ӈэвысӄэтэ ивнин	
гытым миӈкэкыльигыт	
татлыгнэн вынэ гым ёоʼта ӈутрилы гинэрэтлин	
гымнин ытръэч ынпыӈэвӄэй варкын	
ӈэвысӄэтэ ивнин опопы гым гынан ӄэнаматагэ	
вэтгыры вагъэ	
ӈэвысӄэтэ ивнин ӈутку варкыт тэкичгыт мыныгтынат	
нагтынат	
ынӄоры ыʼтвырагты ӄытгъэт пыкиргъэт	
ынӄоры ӄонпы гаёоʼръолен	
нымкыче киквъэт	
ӄэтэв мыгтэкичгыльыт	
мэлетык эквэтгъэт	
тыляма ӈэвысӄэт нанӄатгъэ	
еп нутэнут эвытрэткэ ӈэвысӄэт кмиӈэтгъи	
ӈинӄэйӄэй йытонэн	
алватэӈатыӈок пыкиргъэт ярак	
рагтыгъат	
эвын ынпыӈэвӄэй гэӄупӄэтлин	
рыпэт коргава гомръольатлен	
ынӄоры льэленръугъи	
нивиниӄин	
мэмыл нэнанмыткоӄэн нымкъэв	
ейвэлӄэй ынкъам эрмэчьынрочгыльын с	 эрмэчьын гатвален рочыӈӄач	
ӈотэн рочгыӈкэн ейвэлӄэй нынымытваӄэн ӄлеграк	
ытлён ынин гатвален ытръэч ыннэн тэӈынйив ӄутти гатваленат эʼӄэнйивыт	
ейвэлӄэй гатвален ӈотэнӄач	
эрмэчьын гатвален рочыӈӄач	
ӈотэн рочгыӈкэн ейвэлӄэй нынымытваӄэн ӄлеграк	
ытлён ынин гатвален ытръэч ыннэн тэӈынйив ӄутти гатваленат эʼӄэнйивыт	
ейвэлӄэй ӄонпы ныгытъэтӄин уйӈэ этэкичгыкэ ӄонпы	
ытръэч ынъевэты ӄамэтвасӄэвыльын—нытачайвэвыӄэн	
ейвэлӄэй ӄонпы нытэргатӄэн гытъэ	
ытръэч эмӄынвулӄытвик нытипъэйӈэӄин	
ӄынвэр ӄуливулӄытвик нэмэ нытипъэйӈэӄин	
авынтэпъайӈагты ӄлегран выргыргыръугъи	
пэнин нытипъэйӈэӄин	
ӄынвэр ейвэлӄэй йылӄэтгъи	
эргатык кыеквъи инъэ	
ӈытогъэ — эвын ӄырымэн ынин нутэнут ӄытлыги рочгынотак гэнъэтлин	
нычимгъуӄин нивӄин какокако	
аʼмын миӈкыри титык	
люур ӄээӄын вак рай ӄаврыткын валёмнэн — эмчимгъутэ нивӄин	
вэчьым кэлы	
люур ӄлеграк тытлепы ӄулильэтгъи иквъи какокако	
ръэнут гэетлин	
ейвэлӄэй чеӈыттэтгъи	
ӄытлыги рочгыкэн эрмэчьын	
эрмэчьэ ивнин вэлчиин етгъи — опопы ӄэнапэнры	
этъым тайкавынвы ӈанӄо етгъи	
ейвэлӄэй лыгэн авъеткынка нытваӄзн миӈкыри ӄун гэчеӈыттэтлин	
нэмэ ивнин эрмэчьэ ӄэйвэ валёмыркын	
ӄэнапэнры ӄэнапэнры	
ейвэлӄэй иквъи нымэльэвӄэй ивнин ээй	
вынэ мыпэнрыгыт	
эрмэчьын нъатчаӄэн ӈаргын	
ейвэлӄэе ытлыгин ӄонагтэ йымнэнат еп ягталмакэн	
эвын нымэйыӈӄинэт аръаля	
ейвэлӄэй иквъи	
опопы мычвиткунэт ӄонагтэ	
ейвэлӄэе ӄонагтэ чывининэт	
нэмэ эрмэчьын ӄулильэтгъи эӄылпэ ӄэнапэнры	
евев	
ӄъатчаркын ролмачы	
эрмэчьын иквъи какокако	
рыпэт ынӈин инивыркын	
люур эрмэчьын нэмэ ӄулильэтгъи эӄылпэ ӄэнапэнры	
ӄынвэр ейвэлӄэй ӈытогъэ ынкъам ивнин ейвэлӄэе ытлён тыпэнрыркынэгыт ӄъатчаркын	
эрмэчьэ ивнин аʼмын лыгэнитык иаʼм гэетигыт	
мытив нымэйӈигыт лыгэнитык транмыгыт	
ейвеэлӄэе ивнин ытлён тыпэнрыгыт	
ейвэлӄэе лыгэн пиринин эрмэчьын	
эрмэчьин мынгылгын рылыпъэннин тиӈусӄычетык	
ынӄоым ивнин лымӈэ мыпэнрыгыт	
люур эрмэчьын иквъи вынэ ратанӈавӈэн	
ынкъам ивнин энмэч гымнан гыныкагты ымыльо ӈэвъэнти трэйылгыт	
ейвэлӄэе ивнин тъэрым гынин ӈэвъэнти	
этъым нымкыӄинэт	
эрмэчьэ ивнин гымнин ӈирэӄ ӈэвъэнти — ынӈатал нытэӈӄинэт	
ынкъам эрмэчьэ гэйытлинэт ымыльо ӈирэӄ	
с	 нынымытваӄэнат йичьэмрэт мытлыӈэн ынкъам ыннанмытлыӈӄав ныппылюӄин ӈинӄэйӄэй — ынӄэн ыргин ытленъюӄэй ынкъам ытръэч тылвыннэн чакыгэт ынкъам ытлыгын эвырым ынӄэнын ӈэвъэн— ромакавкы ӄонъачгынкэнаргарэ	
энмэн ынӄэн ынръам пычӄончакыгэт нылгэранынтыёльавӈэвыӄэн ӄоленымэты ынраӄ чакыгэт нылгъэнӄэтӄин	
тэнлымынкыри нырэйылӈыӄин чакыгэт ынӄэн ытлыгэ эвыр ынӄэн йичьэмрэтэ иӈӄун ӄол йичьэмиттумгын амранӈавтыӈанӈа	
наӄам ытльаӄай ынӄэныргэн вэнъым нылгилиӈвиттэтӄин ынӄэн ӈааккаӄаеты	
аны ынӄэн тэӈытръэч чакыгэт тэнлымынкыри нынлейвивыӄин гамганымэты тэӈвэнлыги нылгъэнӄэтӄин йылык ӈэвылпууръу эмрэлгыӈэ	
ынраӄ кальагты нэтчын рэйылӈык итыкым натаӈылвавын йылык оʼравэтльагты	
аны ӈан ынръа ӈэнри нэтчын рэйылӈык	
лыгэн ӄун пычытръэч чакыгэт нылгинтэвиминӈэтӄин	
нэмэ кальагты йылык натаӈылвавын	
ӄынвэр лыгэн авэтываӄ наркыпчевыӈӈон	
нивӄинэт тэнлымынкыри мытрэйылӈыгыт эʼквырга мыттаӈылваквыт	
опопы ынраӄ лыгэн ивинитумгу мынытчыгыт миӈкыри йылык мыттэгмэтэквыт	
ынраӄ ӄол ыʼръэ аӈӄагты ӄытгъи лыгэным ыяагты	
ынӄо пыкиргъи ярак ивнинэт ынӈаталым ӈоонэнӄаткэн мыгрыркальын	
аа	
ако вынэ мынылӄынмык эӄылпэ	
элкыгьэт	
ымы ынӄэныргэн чакыгэт нэйӈэгъэн ынкъам эквэтгъэт ыʼтвэ	
ӄытлыги ынӄэн гараттален ыʼръэ	
ӄытлыги гэнмарэтлен миӈкы варкын майӈэнмээм	
ӄытлыгиым ынӄэн ытлён ытлыгычга гивлин винвэ ытльак ӄэнмарэргэ пытляӄ ӄараттагэ	
ок како вынэ нылеӄинэт ӈаанӄэн лыгэн ӄооӈ миӈкыри — нылгэчемгъотваӄэн чакыгэт	
люур вай вытратычгатгъэ нылгинымэйыӈӄин энмычгын ваамгыпы ыпыльычгын ынкъам аӈӄагты вальын	
чымче аӈӄак вальын энмээм	
ынӄэнат ыʼтвыльыт пыкитчыӄиквъэт энмиӈэты ынкыым ыʼтвэрмэчьу нитӄин ыргин ытлыгын	
пыкиргъэт энмиӈык энмыӄычвэнтатгыргэпы тыттэтгъэт	
эчги тыттэтгъэт ӄол омкэты тыӈивынин гьалыгатгама — ӈэнку упынпыт тэйкивынинэт	
ынӄоры пыкиргъи уптылӄивыльын	
ынръа ӈан моогъат упынпэтыльэтык эвлетэлы оʼра энмыӈӄачагты	
нычимгъуӄин ӄонпы ӈэвысӄэт нивӄин	
ээт нэнрэӄэвыркынигым	
эчги упынпэтыплыткугъэт ынръа ӈан нэпиричитгъэн ынкы энмысӄык ӈэвысӄэт	
мынгыт нэкылтынэт оʼраӄаптэгты ынкъам нилгэтгъэн гыткайпы пэпэкгыпы	
ынӄо нэнилгиӄэвын эʼнныӄалетлы оппаӈкэнмэпы ынкъам опынпэты нэквутчиргъэн нъомрыӄэнайӈын рыркаӈэлгиӈын	
ынӄо напэлягъан ынкы таӈавынтэргыльатэты	
ынкъам ытри пыкэрычгатгъат ярак	
ны ынӄэн ӈэвысӄэт нытэргыльатӄэн эʼнныӄалетлы	
ны ынӄэн пынлёнэнат ытльата эккэт ивнинэт эʼми чакыгэт	
миӈкы пэляткы	
ытри нивӄинэт ӈоонкоым ӈан мытпэлягъан аӈӄачормык	
ныюӈэквыркыӄин	
ээй — лымаляквъэ ытля	
ӄынвэр вулӄытвигъи — еп эпкиркэ наӄам	
ымволӄытвэӈэт нытэргатӄэн ытля нивӄин	
миӈкы напэлягъан рытармачьыӈавъё пычӄунӈээкык	
вулӄытвик ымыльо йылӄатчагъат эʼӄэйичьэмиттумгыгинив	
ытльаым панэна йылӄэтык нылвавӄэн	
ӄынвэр ӈытогъэ ынӄэн ӈинӄэйӄэйык рээн	
гатльата ӈытогъат ынкъам эквэтгъэт лыгэн аӈӄачормыеквэ ныкитэ	
нылеӄинэт ӈаанӄэн лыгэн рымагтэты	
ытля ымтыляӈэт нытэргатӄэн эккэӄэе нэнамӈылёӄэн ӈытогъэ ынӄэн ӈинӄэйӄэйык рээн	
гатльата ӈытогъат ынкъам эквэтгъэт лыгэн аӈӄачормыеквэ ныкитэ	
нылеӄинэт ӈаанӄэн лыгэн рымагтэты	
ытля ымтыляӈэт нытэргатӄэн эккэӄэе нэнамӈылёӄэн ыммэмэй иаʼм тэргатыркын	
чакэӄай мынылӄырирыркын миӈкъым варкын	
ӄооӈ миӈкы напэлягъан	
лыгэн мачьоравэтльан рыркы ӄынур	
люур вай ыммэмэй ынӈэ атэргатка ӄитыркын	
вай энмэч гым рыркано гэнъэлигым	
энмэч ӄырагтытык	
эʼтки нэнтэвиминӈэтгым йичьэмрэтэ — гаймэйгым энмык эʼнныӄалетлы	
таам энмэч ӄырагтытык ынкъам ӄиквыткы — ӈоты ытлён ӈотыӈкы нылгинымкыӄин рыркы ровтытваркын	
эквэтгъэт гэккэӄэе	
пыкиргъэт ярак — ивнинэт ытльата ынӈаталым ӈотыӈкы нылгинымкыӄин рыркы ровтытваркын	
аа	
ако элымӈэ	
вынэ эӄылпэ мынылӄынмык	
эквэтгъэт ынӄзнат нэмэ ымыльоргарэ	
ако како вынэ нылгигиинрэтӄинэт ынӄэнат рыркамкын начамэттанат	
люур вай ӄол ӈаврыркаӄай гэлгэлгыпы пылӄэтгъи	
нычамэттаӄэнат ыʼтвыткынык	
люур вай гынмылкин ӄытлыги ӈаврыркаӄай пылӄыльын авэтываӄ ыʼтвык ӄалгэйпыгъэ ынкъам оʼрарымагтэты ыʼтвык ӄалгэрмагтыгъэ ынкыым ыʼтвъэт тэӈынъимпэннин —оʼравэтльат мимлычыку въиткугъэт	
ӄытлыги ынӄэн оʼравэтльан ыргин чакыгэт рыркано гэнъэтлин	
ынӄо гатльата нымытваӈӈогъат ӈан мъэӈинӄэйӄэй	
ӄынвэр ӈан ӈинӄэйӄэй мэйӈэтгъи энмэч нотайпы ляйвыӈӈой	
энмэч ӄынвэр мылытвэй — ылвэт тымыӈӈонэнат	
ӄынвэр энмэч лыгэмчытвэй ытля нымэльэв рытайӈатыӈӈонэн	
ынӄэнатым инэнтэвиминӈэтыльыт энмэч тымнэнат чакэтта	
ытлёным ӄэлюӄ лёӈрагта итгъи миӈкыри ӄун чеӈэт рыркано гэнъэтлин	
ытри гэккэӄэе тэгнымэльэв нымытваӈӈогъат	
нынымытваӄэнат гачакэтта	
наӄам тэӈуйӈэ этэкичгыкэ	
эмӄынвулӄытвик нытульыгилиӄинэт гамгарагты нытъулетӄинэт	
эргатык нынтоӄэнат —уйӈэ тэкичгыт	
нивӄинэт	
микынэ тэкичгыт гэнулинэт	
эмынӈин ӈан ваӈэтгъат	
ӄол нзнтыгьэн нэквутгъэн тытлык ыʼттъын	
нэмэ ынӄэн тульылӄиквъэт	
тэгрэтгъэт ӈайгыпы эвыр тытлык пыкиргъи ӄол	
аны ыʼттъиӈын гатавтавръолен	
ӈэвъэнйыръын ӈытогъэ	
чит авэтываӄ йъонаӈо кыпчевыркынэн	
ивнин ынпыначга ынӈэ вынэ	
эʼптэ моргынан мынылгыгъэн мигчирэтыльу	
рырагтаннэн ӈинӄэй	
ӈээккэӄэй ӈоонко пэлянэн ынкъам ынкы вама нытэргатӄэн	
ивнин ынныначга вынэ ӄыгтыгын эʼптэ ынӄэн мигчитльылӄыл	
вынэ ӄыгтыгын эʼптэ ынӄэн мигчитльылӄыл	
йыннэн ӈээккэӄэй нанӄамэтвавынат	
плытук ивнинэт ынпыначга аʼмын иаʼм тури нытульэттури	
иквъи ынпычьын эʼтки мури уйӈэ атльака	
мургин ытля гэвъилин мури гапэлянморэ	
ивнин ынпыначга ӈинӄэй аʼмыным ӄилюльэтги	
ӈоонко варкын гымнин илюльэткин выквыт ынӄэнат ӄыяагынат	
митъэлыги кылвынвыт ынкы варкыт	
аʼмыным эквэтгъи кылвынвэты ӈинӄэй	
льунин кылвынвын	
аны тумгэӄэй гилюльэтлин	
ымъылёӈэт гилюльэтлин	
эвыр ӈан вулӄытвигъи вытку рагтыгъэ	
ивнин ынпыначга эргатык лымӈэ ӄилюльэтысӄикви	
иквъи ӈинӄэй ии	
нэмэ эргатык ӄытгъи панэнагты	
нэмэ илюльэтгъи — айвэкэнак мыркоӈ рилгиннинэт выквыт	
нэмэ рагтыгъэ	
ӈинӄэе ынпыначгын ивнин ытлён айвэкэнат выквыт мыркоӈ нъэлгъзт	
ивнин ынпыначга ээк ытлён эрмэвыркын	
ӈинӄэй качьараквъэ иквъи вынъэм йыӄӄэй вэнъымыргынан	
вытку рэнайъогъа гынан гым  ивнин ынпыначга ӈинӄэй	
ӈинӄэе йъонэн выквылгын	
тэнитчыгнин — люӈнитлитэ рыннин	
ивнин ынпыначга ээк эв аʼмын еп энайъока инэнтыркын гынан	
нэмэ эквэтгъи нотагты	
нэмэ ынкы элёльатыӈогьэ — айгоонкэнак армаӈ нъэлгъи	
ынӄэн выквылгын нэмэ йъонэн	
рилгиннин	
ивнин ынпыначга ытлён энайъогъэ	
ээк вынэ лымӈэ ӄилюльэтги	
вытку гымнин рэлгэтъё райъоӈын вытку рэнайъогъа	
ӈинӄэе ивнин эʼмъим ынӄэн	
ынпыначга ивнин вайыӈӄэн	
рыльуӈэннин майыӈкы вальын выквылгын	
нэмэ эквэтгъи ӈинӄэй элёльынвэты	
аны нэмэ гилюльэтлин	
нэмэ вулӄытвик рагтыгъэ	
йъонэн выквылгын — нэмэ ритлитык лывавнэн	
ынпыначга ивнин ӈинӄэй вынэ ей энайъока инэнтыркын	
нэмэ элёльынвэты эквэтгъи ӈинӄэй	
аны нэмэ гилюльэтлин	
нэмэ вулӄытвик рагтыгъэ	
йъонэн выквылгын— риллиннин выквылгын	
ынръам ынпыначга ивнин аʼмын еп энайъока инэнтыркын	
ӄинъытвиги ынръам	
аны тумгэӄэй еп инъэ нэквэтӄин вытку вулӄытвик ныетӄин	
иквъи ӈинӄэй вынэ мэчынкы тинъытвик	
ынпыначга ивнин вынэ вытку галгат риӈэмйыльыт ракытвалыӈӈоӈын ат	
аны нэмэ тумгэӄэй гэквэтлин	
аны гэринъытвиӈлин	
ӄынвэр ымы галгат кытвылыӈӈонэнат	
ивнин ӈинӄэе эты вэнъым тинъытвигъэк	
вынэ вытку галгат риӈэмйыльыт ракытвылыӈ ӈонынат	
нэмэ ӄытгъи элёльынвэты аны нэмэ гилюльэтлин	
нэмэ вытку вулӄытвик рагтыгъэ	
ынръам выялвыял гэрэркылельэнӈылин — кылек нэналвавӄэн	
ӈинӄэй иквъи аʼмын како вытку титэ тринъытвигъэ	
рагтыгъэым иквъи ынпыначгэты аʼмын епэчгин аркыляӈӈока выялвыял	
ынпыначга ивнин вынэ ӄээӄын ӄинъытвиги	
нэмэ эквэтгъи элёльынвэты	
аны нэмэ гилюльэтлин ынкы	
нэмэ вытку вулӄытвик рагтыгъэ	
аны нэмэ гарайъонлен выялвыял	
ӄынвэр эвын йъонэн	
ынпыначгын ивнин вынэ мэчынкы тинъытвик	
вынэ вытку гырголята рапэӈкоӈӈо вытку ынкы триквъэ	
аʼмын колё инъытвигъи	
нэмэ эквэтгъи энъытвэнвэты	
аны нэмэ гилюльэтлин	
ӄынвэр гырголяйпы пэӈкоӈӈогъэ	
ивнин ынпыначгын этъым вэнъым тинъытвик	
ынпыначга ивнин вынэ вытку гырголята оттыткыната раляйвыӈӈо	
нэмэ эквэтгъи энъытвэнвэты	
аны нэмэ тъаръылё гэринъытвинлин	
рагтыгъэ — ивнин ынпыначгын вынэ мэчынкы тинъытвик	
ынпыначга ивнин гымнин экык	
аны нэмэ эквэтгъи	
янор нинэнилюӄинэт вытвыттэ ынӄоры энилюкэ рытчынинэт	
рагтыгъэ — иквъи аны мэчынкы тынъэлык	
ынпыначга ивнин вынэ вытку въайыткыната раляйвыӈӈо триквыт	
эк аʼмын вэнъым	
аны нэмэ гэквэтлин энъытвэнвэты	
аны тумгэӄэй гэринъытвинлин	
янор нинэнилюӄинэт ынӄоръым энилюкэ рытчынинэт	
рагтыгъэым — иквъи этъым вэнъым тымлытвэк	
ынпыначга ивнин аʼмын ынӈатал инъытвигъи гыт	
ээк аʼмын ӄыпаагэ ринъытвиӈкы	
ээй ынръам тынӈивыркынигыт ӈавтыӈынвы ыяагты мэвын миӈкыри ритгъэ ӈэнку	
эквэтгъи ӈоонрэ ыяагты	
авынтыляма люур ӄэгтилмыӄэгти льунинэт	
еп тыляма ӄэгтилмыӄэгти ааӈкатръогъат	
ивнинэт ӄлявыля тынмыркынэтык	
тилмэ никвъэн ытля етык мытривӈын	
эʼтки мэӈин мытльугъэн ӄымэк нанмымык	
ивнинэт ӄлявыля аʼмын мачынан	
рымагтэты эквэтгъи	
эвыр кытчыгъёлгык рымагты нългъи люур тилмытил етгъи аӈӄайпы	
эвын рыркайӈын нинэнрыӄин	
ӄлявыл чит атчыркын иквъи ынӄо аʼмын мачынан рэнанмыгъа	
тилмытил пыкиргъи чиниткин ярак	
ӄытлыги нивын микынэ ӄымэк нанмымык	
люур галгъаӄайпылен — риӈэгъи	
авэтываӄ пэнрынэн оʼравэтльан	
оʼравэтльата аʼтчанэн ынкы	
тилмэ ваараленэн — оʼравэтльаным пиӈкугъи гырголягты рилык инэнрэтгъи	
аны ынкы ӄонпы гинэнрэтлин	
ӄынвэр эвыр йъанкэты ныпкитчыӄивӄин вытку нинэтрилӄин	
нэмэ ныпэнрыткоӄэн оʼравэтльагты нэмэ нинэнрэтӄин	
эмынӈин рытэ ӄынвэр эквэтгъи ярагты тилмытил	
рымагтэты эквэтгъи оʼравэтльан	
ынръам ӈоонӄо нылгитиркывытрэтӄин	
люур тиркытир эйпыткугъи	
нивӄин	
вэчьым йъыйыӄ эйпыткугъи ӈутку	
аплёратвака люур ининигъи	
нэмэ ӄол тэлмиӈын нылгийъэчычеӄин	
ӄытлыги этъым пэнрыткольын	
оʼравэтльата нэмэ пиӈкунин гырголягты нэмэ инэнрэтгъи рилык	
лыгэн нэмэ наратыӈӈоӄэн эвтылягты нинэтрилӄин ынкъам ынанчиӄай йъэнкы нирӄин	
эмынӈин рытык ӄынвэр нэмэ пэлятгъэ	
тилмытил эквэтгъи гырголягты ӄлявыл рымагтэты эквэтгъи	
лыгэн ӄээӄын тылегъи люур льунин нымным	
эӄылпэ пыкитчыӄиквъи ынанъяалеӈӄачагты ярагты	
ягынпэгчаквъэ — нэрымъэйӈэн	
нивын микигыт	
тывнэн нынны	
нивын миӈкэкыльигыт	
тывнэн нымным	
нивын вынэ ӄырэги	
ытръэч вынэ эмъыльинэйгым	
вынэ ынӈин	
иквъи вынэ эʼтки ыʼльыле вынэ тритӄыеквъэ ыʼльылти тылгык	
ивнинэт тумгыт ралкойпы вынэ ӄытивысӄиквын	
нэтивысӄивын	
лыгэн нэтивыплыткун — рылгъэ ралкогты	
аны намӈылёйвыгъан нырэӄигыт	
вынэ раӈавтыӈысӄэвыльэгым	
ивнинэт чакэттыт ытлыгэ вынэ вай	
ӈэвысӄэтти иквъэт ӈэвысӄэтти иквъэт гымым итык ӄырым	
эʼтки нырулӄин	
ымыльо ивръугъэт ымы гым ӄыр ым	
эвыр нырульэв тритгъэ миӈкы варкын ӈэлвыл	
кита мыӄаагынрэтысӄэвык	
нивын ытръэчым чамъам	
иквъи вынэ гаймаӈэн трэлӄытгъэ	
нивын эвыр мэчынкы ӄылӄытги ӈалвыльэты	
эквэтгъи	
пыкири ӈэлвылекы эвын гэлгиӄупӄэтлин ӈэлвыл	
аны тумгэӄэй гинэнэвиивлин лымынӄоры	
лыгэн рагтыгъэ эвын ӈэлвыл гэлгэчьэтлин	
ымыльо ынкэкин нивӄинэт аʼмын миӈкыри нинэнтыӄинэт ӈэлвыльыт	
элеръук ивнинэт ынпыначга аʼмыным ӄырагтытык	
акватыӈок янор плякылгын нэтэйкыльэтын ынкъам таӄъальатгъат	
ынӄоры эквэтгъэт	
нэмэ тылянвык нэльунэт тилмыӄэгты	
айгоонкэнак майыӈкы гэнъэтлинэт	
эвын ынкы тэлмиӈын нытваӄэн	
еп ыяа пэнрыткогъэ тэлмиӈын	
оʼравэтльак ӄача нытваӄэн онмычыко ӄанъявыйӈын	
наӄам ынкы ӄача оттиӈын нотасӄычыкойпы вальиӈын	
ынкыри рэгъэт	
лыгэн рай нинэнӄээръувӄин рычыпъыткувкы мыӄыянвыт уттыт	
майӈоттиӈык инэнрэтгъи тэлмиӈын — тыгинрык нэналвавӄэн	
ынкы вальын нанмыгъан	
ӄэйтилмыт ымы нанмынат	
ярак пыкирык ынпыначгын гакачьаравлен	
ганымытваленат ытлыгын ытля ынкъам ыргин экык	
эккин нынны энмэн вытрытва	
иаʼм нынну гитлин вытрытвагыргын	
эплеэным мынпалёмтэл рымагтэты	
ынӄэнат лыгэӈъочо ганымытваленат	
лыгэн ӄун тэӈуйӈэ гатвален ыргин тэйӈэт	
наӄам вынэ ыргин экык лыгэн таӈӄонпы кынмэчыку нывытрытваӄэн	
ӄынвэр ӄулиникэк ытлыгыӄэе ивнин лыгэн таӈӄонпы ытръэч кынмэчыку вытрытвальатыркын	
ынӈэ мытгытъытэвиминӈыркын	
вынэ вачаӄ таӈванэван ымы ночнэнат ытлыгыт	
наӄам ымы ытлыгыӄэй гэмэчпэлӄэтлин эвыр ымы ытля	
ӄынвэр ынӈин ытлыгын тайӈатгэлеӈӈогъэ	
милютэт нэнанмыӄэнат эвыр рэвымрэвӄэгти тиӈурэ нэнанмыӄэнат	
ынкъам ытлыгэ экык нинэнтэйӈэтӄин	
аны таӈӄонпы нинъэйӈэльэтӄин ытлыгэ экык лыгэн ытръэч таӈӄонпы вытрытвальатыркын кынмэчыку наӄам авнатайӈатрэрка	
вынэ таӈванэван вэнлыги ночнэн	
аны ӈан ынӈин таӈъотчой ганымытваленат	
ӄынвэр рыпаавнэн рымараватык экык эʼквыргъам панэна ӄол нинэнтыӄин нинъэйӈэльэтӄин	
ынӄо ынӄэн ӈинӄэй аʼатчеко нългъи	
ынӈиным тэпэнинэӈэ нытваӄэн	
ынӄо вай эчги ныгъевӄинэт инъэ ныныгъевӄин экык ынръам вэнъым галгомръольатлен	
нивӄинэт ытлыгыт	
ынраӄ иаʼм омрольатыркын	
нымӈылёвылгыӄэнат эккэк винвэ	
ынӄо нэмэ ӄуливулӄытвик ныйылӄэтӄинэт ныгъевӄинэт— эвын нылгомръольатӄэн	
ытлён иаʼм номръольатӄэн амӄынйылӄыма	
вынэ этаны эʼквырга эмэчьэтэ ынӈин варкын	
этъым аны — ночыткоӄэн ытльаӄай	
наӄам эвыр винвэӈиву нылгыӄин экык ынраӄ тэӈэмвинвэ нывэтгавӄэнат	
нылӄутӄин йылӄынвэпы эвын галгомръольатлен	
ӄээӄынуӄэй вак мэсӄупӄэтгъи экык	
читым ӄэглынангэт ытлён мэчегрыльын	
нивӄинэт ӄэйвэ ытлён эты этлы этъылкэ итыркын	
амъатавым иаʼм ныӄупӄынтэтын	
ӄолетъылё нэгитэгъэн эвын гэлгиӄупӄэтлин	
наӄам панэна ныгъевӄинэт — нылгомръоӄэн аʼатчекӄай	
таӈванэван ыʼнэлкылгъэн иаʼм номръольатӄэн	
ытлён ӄытлыги ныкитэ нывэнвынтоӄэн ырыкайпы ынкъам ӈанӄэн лыгэн нэквэтӄин ыяагты	
ынкыым нымгоӄэн рэрмэвӈык	
лыгэн ынанмайӈычьын ӈэгны нинэльуӄин — нымгоӄэн илюльэтык	
ӈэнамгоӄэнат рыттэтъюук нылгинымэйыӈӄинэт выквыт ӈайыткыныкым нэнапэляӄэнат	
ынӄо эргыръоӈӈок нырагтыӄэн	
пытляӄ пэнинэк ныйылӄыӈӈоӄэн	
ынкъам ынӄэната ныгъевӄинэʼт — эвын галгомръольатлен	
ӄытлыгъим эвын ынӈин нитӄин ныкитэ	
ытлыгык ныйылӄэтӄин роӄалык ынкъам ванэван ыʼнвалёмын ӈытольын	
ʼулиникэк люур вай ыʼлё пыкиргъи миӈкэкин итрэтӄэй агтымкыкыльэн	
вынэ ӈанӄэн ӈан ининигьи ыяайпы итрэтӄэй	
лыгайылгаквъат ытри ытльаӄай эвыр ытлыгын	
нивӄинэт вынэ ӈоты эʼӄэльыт	
наӄам ыргин яраӈы тылвамынан вальыӄай	
таам вынэ вэлер ӄывинрэтги аны	
ръэнутым льуткы	
ръэнутым льуткы	
тэлвэ гэмо эʼӄэльыт пыкитльэт	
ивнинэт эккэтэ эвыр рапкэрыӈӈоӈыт ӄиквытык гымыкы	
ӄун энмэч ӄынтогэ ӄыетги	
вынэ вытку рэтэӈвытрэнӈыт ыргинэт ирвыт вытку ынкы ӄиниквытык	
вытрытвай	
ооок аны ӄывинрэээтги	
ӄытлыгиым ытлён нывэнвавэръэпыӄэн мыркогты нынъэлӄин	
ынӄо иквъи ытлыгын ӈоты тэӈвытрэтгьэт ирвыт ыргинэт пойгыт	
ӈытогъэ вытрытва эвын нинэнрыӄин пойгын	
наӄам лыгэн нытӄичгытрэтӄин	
чоттагнык ӄээӄын вагъэ вытрытва	
ытлыгыт нылгимэтивэтӄинэт	
ӄэтэвым ытлён рэӄыркын вытрытвальын кынмэк	
люур пыкиргъэт эʼӄэльыт мээй	
эʼми ӄэйвэ эты гавынральылен	
вынэ вай ӈотӄэнайгым авынральэгым	
гапойгыма ӈытогъэ	
ынӄо манаӈатгъат ытри	
ынӈаталым тылвамынан нэнтын тумгэӄэй вытрытва	
пэнрынэнат вытрытвана	
лыгэн вытрытва пойгырэӈагъэ гырголягты	
лыгэн нэнавагралеӄэнат вытрытвана нинэнпирӄивыӄинэт ынкы нэналгэнмыткойвыӄэнат эʼӄэльыгинив	
ыргин маравгыттапычьын нылгиӄулильэтӄин ӄылӄэгнэвыркыниткы тиӈурэ	
эвыр тиӈурэ нылӄэгнэвӄин вытрытва ынрак лыгэн гыргол вама тэӈэмгынунэтэ нинэчвиӄинэт тиӈурмъэмит	
ынӄо ӄынвэр коӈӈонэнат эʼӄэльыгинив вытрытвана	
энмэч гынтавыӈӈогъат чымӄык	
вынэ ынӈэ эгынтэвкэээ	
чеӈэтым пэнрыткотык	
ээй вынэ ӄылваквытык	
чиниткин тиӈур йытонэн ынкъам гынтэвыльыт нэначеӈӄайвыӄэнат ыяакэнат	
ынкыым нэнанпэӄэтыльавӄэнат	
ымы ыргин маравгыттапычьын ганмылен	
ытръэч ыннэнчьэн лёӈынма гынтэквъи	
ынкъам ынӄэн гамӈылтэтлен яральэты	
вынэ вытрытва плыткук галгомръолен	
нивӄинэт ытлыгыт ытлён ынраӄ титэ гэрмэвлин	
ӄооӈ титэ гамчытвэлен	
наӄам ынраӄ микынэ пойгычгын гэтэйкылин алымы чит уйӈэ апойгыкыльэн	
ытръэчым аны вэнъым тагнытотъеӄэнайӈын пойгыйӈын наӄам нылгинъумӄин	
нэмэым ынӈин нымытваӈӈогъат рымагтэты	
тэӈуйӈэ еп эʼӄэльыкэ нытваӄэн	
таӈаӄочеткынка камлелы	
нэмэым лыгэн йылӄыма уйӈэ нынъэлӄин нэквэтӄин элёльынвэты ӄытлыги	
аны таӈэтъо гэлгэрмэвлин наӄам таӈэтъо гэлгиӄупӄэтлин	
тэӈэмныкитэ нилюльэтӄин	
ӄолетъылё нэмэ рай ининигъи эʼӄэльитрэт таӈэтъо нылгинымкыӄин	
нэмэ рай айылгаквъат ытлыгыт коолё колё аны нымкыӄин	
ынӈаталым эты игыр наранмыгыт	
таӈванэван ночыткон ытлён кынмэчыку нывытрытваӄэн	
вынэ вай этъым игыр ӄырым мынъегтэл	
эвыр лылет ыргинэт рэтэӈвытрэнӈыт ӄиквытык гымыкы	
ээй — гэпичыкэвлинэт	
вынэ ӈоты пыкэрыӈӈогъат	
гаӄолема нылеӄин этратчыӈын	
нылгиӄулильэтӄинэт авач	
авач	
рэӄын ивыркын этъым игыр рэегтэлгъэ	
чама лыгэн амалваӈ ныӄулильэтӄинэт иӈӄун найылгавын вытрытва	
нэмэ ытлён нывэнвавэръэпыӄэн	
иквъэт ытри ӈотъым эймэквъэт энмэч лылевытрэ нъэлгъэт	
ӈытогъэ вытрытва	
эвын ынкы нытвачаӄэн аʼӄальымкычгын	
аваач	
вытрытва	
ынӈаталым игыр мынмарав	
вынэ колё тэӈэвиръыльыгинив	
наӄам таӈамныкытгэмӄэнагэнэв	
ирвыт ыргин тэӈэмнымэлӄинэгинив	
ынӄо ивнинэт вытрытвана вынэ тури ӄыпэнрыткотык чеӈэтым тури пэнрыткоркынэтык вэлвальэты	
аны гапэнрытколенат ӄынур лыгэн ӈалвыльыйӈын	
гакытъыматлен тумгэӄэй вытрытваӄай	
мынгыткэн ыʼлёӈэт гапойгымаравленат эвыр ныкирит мынгыткэн	
ынкэкин ыннэн ӄлявыл нылгинэрмъэв гатвален	
ынӄо ынӄэн этратчыӈын тэнтылетъэттывитэ итгъи таӈавынмайӈымаравмачы	
алымы таӈамынан нынтыӄин вытрытва вачаӄ вынэ еп мэчынкы нинэнтыӄинэт	
эчги амӈырооткэн ыʼлёӈэт нъэлгъи маравтагнэпы люур рай таӈавынмаравма энмэч нылгитъэттывиӄин маравратчыӈын	
эчги ӄонъачгынкэн ыʼлёӈэт плыткугъи таӈымыльо тымыткойвынэнат ытръэч ыннэн ынӄэн ынанпойгымлычьын пэлятгьэ анмыка	
аны ӈирэргэри таӈӄонпы гамаравленат пойга	
эʼквырга нылвавӄэнат мэӈин ипэ рэналватгъа	
эʼквырга ӄынвэр гэтэӈпэӈъивэтлин аʼӄальыармачьиӈын миӈкыри ӄун ытлён вэнъым эчьыльу гитлин	
люур вай таӈавынпойгымаравма пойгын рэчгэттавнэн ӈоонрэ	
иквъи аʼӄальыармачьиӈын ооой	
энантэнмаквъэ вынэ энантэнмаквъэ энанмыгъэ	
эээй	
аʼмын инэнэӈъэлеквъи	
аʼмыным ытлён энанмыгъэ ытръэч вэты ыныкит рэнатынпы пойга вэтыӄун рэтгинрыӈын пойгын	
ыныкит этгинрыкэ рапэляӈын пойгын лыгэным рымагтэты тэӈӄырым ӄэрмэкви лыгэн ыннэнпэнинэк ратваркын энмэчым йъэлыги яалегты рэмэчрултывиркын	
элымӈэ ынраӄ иаʼм	
ӄооӈ эплеэным ынан ратааӈӈын	
ынӄо ивнин вытрынтэтгъи аʼӄальыармачьиӈын ынкъам лылет рымӈытавнэнат	
тынпынэн вытрытвана	
лыгэн эвыр ынкы въигъи ӄлявыл эʼӄэльин	
ынраӄ лыгэн въинэӈу гэлгъивэтлин	
таӈымыльо тыргырил гатымлыръолен	
пойгын тыгинрык нэналвавӄэн	
пойгын ынкы гатаӈӄонпыӈавлен	
вытку мынгытӄавык ыʼлёк  тыгинрынин пойгын	
гэрэтгинрынлин ынӈин мыкэльу ыʼлёӈэт миӈкыри ӄун тэӈэмэрмэтэ тыргытыр гакыттымлыръолен ынкъам ынӄэната нэналвавӄэн тыгинрык пойгын	
вытку мынгытӄавык ыʼлёк гэӄытвилин ынкъам гаманаӈатлен эрмэчьин тыргырил эвырым вытку ынкы тыгинрынин пойгын	
ынӄо рагтыгъэ	
нэмэ галгомавлен вытрытва	
ытлён нылгинычеӈыттъэв гатвален рыгъевкы	
ӄолетъылё ивнинэт ынинэт ытлыгыт ӄооӈ (наӄам ӄырым нымӈылтэлын ытлыгэты)	
выр титэ рэнаныгъявыӈӈонтык ынӈэ рыйиткутэ инэныгъевкэ ытлён титэ рыйиткутэ ринэныгъевӈытыӄ ӄымэлым аʼткэвма ринӈытык	
элымӈэ	
ынӈин нынымытваӄэнат рымагтэты	
элеръугъи	
аʼмыным аны элек галгоматлен	
ӄолетъылё ытлён йылӄэтгъи ёрочыко	
ынӄо ытлыгэ рыгъявыӈӈонэн рыйиткутэ	
лявтэпы рыйиткунин	
люур вай ӄынур милгэркин мэӄым ӈаргыногты ирысӄычетгъи ёрочыкойпы ӈаргыногты гарычгыпэӈколен	
ӄулильэтгьи иии	
икыккаа	
икыкка	
вынэ ӈан алымы ӄэйвэ тивтык ынӈэ рыйиткутэ инэныгъеквэ	
ӄун эʼквырга ынраӄ гантыяатлен	
ӄоныръым миӈкыри мыныныгъеквыт	
лыгэн кыпля лявтэпы эвытлым ывэкэйпы	
валёмтык	
нэмэ ынӈин нынымытваӄэнат	
ынпыначгыӄай нотагты чейвыткугъи	
этъым аʼтав мэӈинрин гуӈэтлин ӈэнри	
ынӄо рагтыгъэ	
ярак пыкиргъи	
экык ивнин ынӈэ вэты ӈоонрэ гытгычормэты элӄыткэ	
ыныкит рэлӄытыым аʼткэвма ратвагъа	
ӄырым ӄыегтэлги	
ако элымӈэ ӄырым мыегтэлык ынраӄым иаʼм	
выткуым эвыр уйвэлеӈэӈыльэ ринуйвэлгьэ ӄырым итык эюлыльэ	
вытрытва ӄоныры нотганӈэнайпыӄэн	
ӄолетъылё вэнлыги эквэтгъи нотагты	
ынкы гытгылыӈкы йылӄэтгъи	
галгъомрыйылӄатлен ынраӄ ынкы таӈвытрыӈ	
люур вай йъонэн раӄъоравэтльата	
таӈвытрыӈ ныйылӄэтӄин	
ынръам ӈан чамэттаӈӈонэн	
пыкиргъи ынкы	
въаройпынэн ӄлявылчыӈа	
ынӄо пойгын чиниткин йытонэн	
ынръа вай чит тынпыркынэн	
эчги пойгын ӈэнри ръылисӄыченнин чит ынръа ӈан уйӈэ вагъэ	
гарычгыпэӈколен ӈоонрэ	
эвын гитэнин мачӈоонко нытвэтчатваӄэн	
ынӄо иквъи ынӄэн гытгыӄлявыл иаʼм ӈутку йылӄээркын	
алымы ӄэйвэ никвыт ытлыгэ	
ии иниквъи	
наӄамым иаʼм вэлчиин ӈанӄо йылӄысӄивыркын	
аʼм вынэ итык эвын нымэлӄин тымӈалголяӄ нутэнут яаёлӄыл	
ээй вынэ ӄъэтйивчитги гымыкагты	
пэнрынэн гытгъалявыля	
пойгымараквъат ынкы	
мытлыӈэн ыʼлёт мараквъат гыргол	
вынэ эʼтки этъо гэриӈэмйытвилин вытрытва	
нэмыӄэйым гытгъалявыл вынэ ныпойгымлыӄэн	
энмэн аны вэнъым нылгоматӄэн	
тиркытир нылгарманытгытлягнаӄэн оʼравэтльагты	
галгэмаравленат гыргол	
вытрытва нылгиныйыӄъэв ныталӄэвыльатӄэн лымынӄо	
наӄам яръальа гэмо маравыльыт	
люур аны вай тиркык выйильэтгъи	
нивӄинэт яральыт ӄыгитэ аны	
ръэнут	
люур вай нымэчеймэвӄин мачӈотэнӄачагты	
ынӄо ӄынур оʼравэтльаӄай вытрэтгъи тиркыгйит	
аны этъо ынкы ӄыгитэ аноо	
ытлён ынраӄ лыгиръэнут	
ӄытлыги вай тиркыгйит нынъэлыльэтӄин тумгэӄэй вытрытваӄай	
аны ынӄо ярайпы нытасӄэвӄэн ӄынур ӈан ачьэӄӄай вагралеткольын	
ынӄэн ӄытлыги ныкытьыматӄэн гытгъалявылеты	
таӈвэнъым ныӄулильэтӄинэт ыныкит ӈан ныталӄэвӄэн ярак вынэ	
вынэ	
ытлён ынръа ръэнут	
наӄам лыгэн ыныкит ӈан ныталӄэвыӈӈоӄэн ярак таӈвэнъым нымэйӈъэв нывъёпчъайӈаӄэн ӄынур йъакытыйгын	
эчги ӈыраӄав ыʼлёӈэт нъэлгъи ынръа ӈан гыткат таӈамэвтылягты тагъяӈыӈӈогьат	
мытлыӈӄавъылёк волӄытвэма таӈавынмаравэты гытгъалявылчыӈын гыткапэрӄыгъэ эвыр ынкэӄэй ынин пойгын тэгрыткугъи ӈоонрэ	
лыгэн эвыр ынкы вытрытвана анӈэнасӄык тынпынэн	
ынӈаталым ынкы тымнэн вэлер ымы ганвэтгавата	
ынраӄым таӈвэным пойгын нэмэ гаӄонпыӈавлен гылгык	
нэмэ нинэрэтгинрынйивӈыӄин пойгын	
аръаля пойгын гэтгылетлин ынык гылгычыку ынкъам гэӄысӄычевлин	
чамаым эрмэчьин гылгын гатымгыръолен ынкъам ынӄэната нэналвавӄэн тыгинрык пойгын	
вытку льалянръоӈӈок тыгинрынин пойгын	
аны галгомръолен вытрытва	
тыгинринэӈу гакэттываръолен ынкъам гарычгатлен лыгэн ыʼлыткынык	
аны наӄам ныргэлӄин ыʼлчыкогты эвыр мальатав нынтоӄэн ыʼлчыкойпы ынкъам нэмэ нарычгатӄэн ыʼлыткынык	
эвыр ӄээӄынуӄэй ваӄ нэмэ нэргээтӄин ыʼлчыкогты	
ӄынвэр тэӈэмынӈин итэ эгынтогъэ	
ынӄо авэръэпыгъэ	
ынӄэн увэран уйӈэ нытчыӄин ынръам алвайпы нынъэлӄинэт	
ӄынвэр тэӈуйӈэ рытчынинэт ымыльо увэрат	
лыгэгытъатыӈӈогъат — уйӈэ этэкичгыкэ	
ӄынвэр гамгатыӈачьылгын пырыӈӈонэн эʼмитлён нычачаӄэн тагноӈ вальын	
ӄэглынангэт ӄутти нымэлӄинэт — ынӄэнат аръаля нинэльуӄинэт тэйкык ронвы	
ынӄэната ныӄамэтваӄэнат	
ӄынвэр чымчин уйӈэ рытчынин этэӈтыӈэчьыкэ	
рымагтэпы ляйвыӈӈогъэ тыӈачьэты	
ӄол нитӄин нутэгчик ръэгынникыт нинэльуӄинэт	
нычимгъуӄин миӈкыри тымынвы гынникыт амалваӈ вальыт льоёттэ ылвэт милютэт риӄукэт йильэт—ымыльо нутэсӄыкин гынникыт	
чемгъоӈӈогъэ миӈкыри тымынвы гынникыт	
ӄолерагтык ярачыкойпы энарэрык льунин ырыт	
ынръам ванэван нивын ӈотӄэн гынниӈӈыттыкин	
панэна нычимгъуӄин миӈкыри тымынвы гынникыт	
ръэнутэт ӈотӄэнат	
ымы ынкы нытваӄэнат мъэмит амалваӈ вальыт — выквэн ваӈӄытэн	
нивӄин рычечьанма	
ӄырымэнат тымӈэръэнутэт вэчьым гынниӈӈыттыкин	
ӄутти мъэмит нинэймитӄинэт — нирвыӄинэт ӄутти мъэмит нинэймитӄинэт — гэкылгылинэт	
рыпэт эйылӄэткэ ваӈӈогъэ ӄонпы ырытэты чимгъук	
ӄол нинэнтыӄинэт нэнагтоӄэнат ырытым ынкъам мъэмит	
ӄынвэр элкылнин миӈкыри рытэнмаквыргын яанвы лыгэн тэӈчимгъуплыткунин яанвы	
ытръэч ваырват йыпатык нэналвавӄэн	
нивӄин	
ырыт ныгтыӄэн ваырват йыпатынвы	
панэна ӈирэргэри нылвавӄэнат йыпатык	
ӄынвэр выква энатрэва иӈӄун ваырват ныйпатын	
ӄынвэр нэплыткугъэн	
ынӄоры тааӈыӈӈонэн	
рынныкон нэнайпатӄэн нинэнырыткуӄин — ыяагты нылӄытӄин	
амӄынъычо рагъёчанӈыӈӈогъэ ырыткук	
ӄынвэр гыюлетгъи	
ръэнутэт тымыӈӈнонэнат гынникыт милютэт йильэт риӄукэт ымы галгат	
ынӄэната ӄамэтваӈӈогъат	
ӄынвэр ымы ылвэт тымыӈӈонэнат	
эвыр нычьэченръуӄин льалянръогты эвиръыт тэйкынинэт	
лыгэн тэӈытвигъэт нымытвак — тэкичгын ваӈӈогъэ чама эвиръыт	
ӄол нитӄин чейвыткук нымкытйиӄин ылвук	
эмчымӄык нэнанрагтатӄэнат	
ытлянъёгты нымӈылтэлӄэн пыкирык	
ӄутти пэляёттэ нэнатвыӄэнат	
ытленъютэ нинивӄин эʼптэ гым мычейвыткуркын гыныг рээн ынкъам мывинрэтыркынигыт	
чакэтта нинивӄин лыгэнитык импэӄэвигыт	
пылевырым ӈутку ӄэӈъэлетыркын	
ытленъютэ нинивӄин рэӄык мэӈъэлетык уйӈэ эмигчиркэ	
чакэтта нинивӄин ынан тралпынрыгыт мигчирэ	
ытленъютэ нинивӄин китаӄун ӄэналпынрыгэ игырӄэй	
ии мылпынрыгыт — чакэтта ивнин	
ӈытогъэ чакыгэт ӈаргыногты	
ӈирэӄ выквыт ратвынэнат — ӄол нымэйыӈӄин ӄолым мэчныппылюӄин	
ивнин ӈотӄэнат ӄонпы паӈъэваттагнэты ӄынмигчирэвыркынэт авнапаӈъэвӈытока ымъылёӈэт	
вытку рилгитык лывавыӈӈок ӄыпаӈъэвӈыторкын	
наӄам лым ыныкит мэчынкы рэнъэлгъэ гымыг рээн раляйвыӈӈогъа нотайпы	
лыгэнитык игыр аʼӄаляйвыӈ вальэгыт нотайпы	
нотайпы ныпкирӄин чакыгэт	
лыгэн увик ытленъюкин нычелгыръоӄэн	
омэты иниргиӈэ нэналпынрыӄэн иӈкун омэты ныйылӄэтын	
ынкъам эʼптэ чакыгэт нотайпы ляйвыма колё нэӈъэлетӄин	
нылвуӄиным выквыт рынрыёттэ нэнанпаавӄэнат	
нытъэтйиӄин нынръоеӄэн — ӈирэют нинимтиӄинэт ӈыроӄавым эʼннэпы нинэнрыӄин	
панэна ынӈин нырагтытыляӄэн эмтэтковты этлы чейвэ элекыльин иӈӄун нэрмэвын чама нинъытвигъэн	
пыкирык ярак ытленъютэ нинивӄин вэриным гэчевкы варкын амалваӈ вальыт гынникыт льуркынэт	
чакэтта нинивӄин ынан эвыр мэчынкы рэнъэлгъэ гым ярак тратваӈӈогъа	
ванэван мытэӈычьэтык гынык майыӈкы тэӈъэлетыркын	
наӄам лым трэтэнгыеӈгыт мэчынкы рэнъэлгъэ	
наӄам лым гымыг ляйвынвэпы раляйвыӈӈогъа	
лыгэнитык игыр пагчеӈгыргэгыт	
ынӄоры ивнин чакэтта китаӄун мыльугыт миӈкыри нинэнтигыт выквыт	
эйминнин ытленъютэ мэйӈычьын выквылгын йыӄу миӈкыри нинэнтыӄин нинэнмыркучьэвӄин	
ивнин чакэтта эк	
ӄымэк мэчынкы ганъалыӈӈойгыт	
эченчи киткит ӄэйыӄын мэйӈычьэ тралпынрыгыт выква	
ивнин ӈотӄэнат ӄынмигчирэвыркынэт тэпэнинэӈэ	
ытленъютэ нэнатааӈӄэнат — нитчыӄинэт	
эʼтки нитчыӄинэт	
чакэтта нинивӄин тылвыэʼткиӈыт еп ымы чамъам ринэвинрэты	
ынӈатал ӈотӄэнат выквыт райъоӈынат ынӈатал аʼтав ӈирэмури мынляйвыӈӈомык	
энмэч ӄыӄитпыльээркын липле гымыг рээн ӄыляйвыӈӈогэ пэтле	
ынӄоры пэнин лейвыльын чакыгэт нотайпы	
ӄынвэр эмӄулгэ лейвык гыаратыӈӈогъэ	
ымы атынватка ылвэт йъоӈӈонэнат	
ӄолерагтык ытленъютэ ивнин ыʼмӈан эты вай уйӈэ энымкэ чымче	
чакэтта нинивӄин ванэван миӈкы мыльуркынэт нымнымыт итык чымче	
нэмэ чакэтта ивнин иаʼмым	
раӄынвы нымнымэты тэгъеӈыркын	
ытленъютэ ивнин вынэ ванэван	
ытръэч тивыркын эты вай амморгынан вальыморэ ытръэч	
уйӈэ лымӈэ миӈкы тэмурыгӈэ вальа оʼравэтльака	
чакэтта ивнин ӄоо	
люрэӄым маӈэ нӄач варкыт ӄутти оʼравэтльат тэмурыгӈэ вальыт	
ытленъютэ ивнин кита эвиръыт ӄытэйкыгынэт гымнинэт ынкъам эʼптэ мылейвыгъэк мынымрэргъак	
энмэн ивнин чакэтта раӄынвы нымнымэты тэгъеӈыркын	
ивнин энмэн ытленъютэ ӈавысӄатэты тытэгъеӈыркын чама гымык гичивӄэв	
энмэн чакэтта ивнин вынэ гым мынымрэрык	
ыныкит гыт рэквэтгъэ гымнин чимгъун а аʼткэвма ратвагьа	
ӄэйвэ гым трэвъигъэ — мачынан	
ыныкит гыт ратымӈэвы ӄонпы гымнин чимгъун аʼткэвма ратвагъа	
ытленъютэ ивнин китаӄуным ӄынымрэргэ эӄылпэ	
ии транымрэргъа	
ытръэч эвиръыт трантэнмавӈынат трэквэтгъэ— ивнин чакэтта	
ытленъюн тэйкынинэт ӄонагтэ эвыр иръын нымэйыӈӄинэт	
плыткукым ивнин ӈотӄэнат эвиръыт йылӄатынӈок ӄыйпыркынат ынкъам омэты ӄыйылӄэтыркын ынкъам пытӄы майыӈкы вальа выква тралпынрыгыт	
волӄытвэӈӈогъэым иквъи чакыгэт игыр йъилгын ининик трэквэтгъэ ныкитэ	
ынкы ыʼлё выквыт ратвынэнат — ытлён нымэйыӈӄинэт	
ивнин чакэтта гым пыкэттагнэты ӄынмыркочавыӈӈовынат	
киткит йылӄатгыргын ӄыяаркын	
гымым трэӈъэлетыркыным эʼптэ ӄэӈъэлетыркын	
плыткугъэт тэнмавкы	
ӈытогъэ чакыгэт акватынвы вулӄытвик	
тытыл выква эйпынин ӈаргыноӈӄач аʼӄанвантатэты ынӄоры эквэтгъи	
ымныкэрэт гэлелин	
эргатык нэмэ ыʼлёӈэт	
нырайылӄыӈыӈӈоӄэн ыʼтлян нинэтэйкыӄин ыныгмич вальын	
ынкэчыку ныйылӄэтӄин	
плекыт кыевкы чимэтыльыт нинэгтыӄинэт турыльыт нэнайпыӄэнат	
лыгэн плегчыку ёоттэ тэкичгыт нинэнуӄинэт	
ынӄо нэквэтӄин рымагтэты	
ӈэгти нинэльуӄинэт тыляма иквыӈэгти	
ынӄэнат нэнайъоӄэнат ёпатынво лыӈынвы — уйӈэ ръэнут этлы эвытрэткыльин гырголяйпы	
ынӄо рымагтэты нэквэтӄин	
нэмэ ӄутти мэйӈыӈэгти нинэльуӄинэт ӄэйвэ пъолтакы вальыт	
ӄол итгъи ӈайыткынатгъэ ынӄо лылепыткугъи ӈэйык ӄача льунин ӈалвыльийӈын	
ынӄо чимгъугъи	
колё нымкыӄин ылвылю	
ынӄо ӄэйыӄын лылепыткугъи — люур вээмык ӄача льунинэт ярат ымы оʼравэтльат лейвыльыт льунинэт	
ынӄо иквъи	
эты вай итык рэӄу иткэ тынымльугъэк	
ынръам ынкы айылгавыӈӈогъэ эвнэквэткэ	
ӄынвэр вулӄытвигъи ынкы олвытвама	
вулӄытвик эквэтгъи оʼраӈалвыльэты	
нылгинывинӄинэт ӄорат	
ынӄо нивӄин	
миӈкыри вальыт ылвэт	
колё нывинӄинэт	
ынӄо оʼраярагты эквэтгъи	
пыкиргъи ярак	
ранмычыӈкы льунинэт орвыт амалваӈ вальыт чавчывэн	
ынӄо орвыӄачайпы лейвыльын навалёмын	
ынӄо нэрымъэйӈэгъэн	
ынӄо татлыӈгъэ ӄулильэтгъи	
никвъэн ралкойпы гок вынэ ӄырэги	
мэнӄо мырэгъэк эʼми тытыл	
ынӄо ӄъатчагэ тытыл найъоркын нэнвэнтэтыркын	
ынӄоры нэнвэнтэтыным рэгъи	
льунинэт эвын ынпыначгын ӄол ынпыӈэв ынкъам ӈэвысӄэт ыргин ӈээкык	
мэӈӄокэнайгыт	
амтымӈэ ӈотӄо ӄылейвы — нырэӄигыт	
рэмкыльэ ивнин ӈавысӄатэты нылейвигым	
ии	
аʼтав лыгэн майӈыыяайпы етгъи	
ынӄэн вай ӈэвысӄэт рэӄын ривыркын	
ӈээкык иквъи йыӄӄэй ытлыгыкыльигым гымнан чинит мычимгъугъэк	
тури инэнчимгъульылӄылтури гымыкы	
ынпыначгын иквъи ынӈинвай ивыркын ӈэвысӄэт	
аʼтав лыгэн ыяайпы етгъи мачынан ӈутку ӄыӈавтыӈгэ	
(ынпыначгын нычимгъуӄин энмэн рэмкыльын аʼачеко нитӄин)	
ии	
татлыгнэн	
ынпыначга ивнин рэмкыльын энмэн ӄыкэттывагэ йылӄыльигыт	
ивнин рэмкыльэ ынӈин гавэръыма трэйылӄэтгъэ	
вынэ ынан омэты рэйылӄэтгъэ иниргиӈыт варкыт аʼтав лыгэн ыяайпы етгъи	
рэмкыльэ нинивӄин вынэ ӄырым мыкэттывагьак — чамъам трэйылӄэтгъэ	
чама еп тивыпэтыркын — вытку тыпкирык	
ынпыначга ивнин вынэ лыгиэвиръыт ӄыгтыгынэт кыкватыльыт	
ынӈин тратвагъа гавэръыма	
нэрэльугым — ӈэвысӄэтигым	
ынӄэната амӈыркыля нъэнӄэтӄин кэттывак	
ӄынвэр рыпаавнэн кэттывайгот рытык	
ынӈин гавэръыма йылӄэтгъи	
эргатык кыеквъэт — экык ӄаайпы пыкиргъи	
пынлёгъэ ытлыгэты ръэнут ӈотӄэн	
ръэнут ӈотӄэн	
ынпыначга ивнин вынэ гынин турытлеӈи ынтуулпыр	
како мэй	
ынӄоры ӄамэтваӈӈогъат	
ӄамэтваплыткок рэмкыльын иквъи китаӄун ӄаагты мылӄытык	
ынӄэйына аʼачека ивнин вынэ вэнык пыкиргъи	
эмӈэлвыл мачынан ыʼлё нытваӄэн	
ынан нэкэмгэн раӄорагынрэтыӈӈогъа	
вынэ вэнлыги ӄорагты трэлӄытгъэ	
авынръотавэты вэнлыги ӄаагты ӄытгъи	
ӄорак пыкиргъи	
кытэӄэй ӄорак чейвыткугъи	
ынӄоры эквэтгъи оʼраярагты	
тылян нинэнчичьэтӄин миӈкэтэ тантыляӈ вальын вэтгыры	
чекыяагты нэнаёпыеквэӄэн	
волӄытвэӈӈок рагтыгъэ панэнагты ярагты	
пыкиргъи— рэйгут нэнтыгъэн	
рэгъи	
ӄамэтваӈӈогъат	
ныплягтыӄэн чавчывэн аʼачек ӄаагты ӄытынвы	
ивнин рэмкыльэ	
гым трэнъюгъэ	
авынральа нинивӄин ынан нэкэмгэн раӄорагынрэтыӈӈогъа	
янор нымэльэв ӄыпаӈъэвӈытогэ	
вэнлыги нивӄин ванэван мыпэӈъивэтык	
ынпыначга ивнин вынэ наӄам ӈавысӄатэты лейвыгъи ӄунэче чеэкэй ӄытватык наӄам турыпкирэ чеэкэй лёӈытвата иттык	
рэмкыльэ ивнин ӄэлюӄъым еп тивыпэтыркын	
ынан нэкэмгэн чеэкэй тратваӈӈогъа ӈэвъэнык	
нэмэ вэнлыги авынръотавэты ӄаагты ӄытгъи	
ынӈъэм ытлён нычимгъуӄин	
ыныкит тракэттывагъа нэрэльугым эвытлым рэнаматагъа аʼачека	
ыныкит трэӄысӄычевы ытлеӈи эльукэ — трэвъигъэ миӈкыри ӄун ӄырым ыʼнынэквэтэквым	
ынкы нычимгъуӄин ӄорак	
аʼмын ӈан ытлеӈи мамъёпатын мынымӈылявысӄэвын	
лыгэн эргыръогъэ — рагтыгъэ панэнагты	
пыкирык ӄамэтвама ивнинэт лыгэн эргыръогъэ — рагтыгъэ панэнагты	
пыкирык ӄамэтвама ивнинэт игыр вулӄытвик тырамрагтыгъа	
ивнин ынпыначга эви гаяральэгыт	
иквъи ынпыначгын како мытив пагчеӈэты атвакыльэнат яральыт	
иаʼм айвэнъеп ивкыльигыт	
вынэ мачынан ӄамъёпатгынат яральыт	
вулӄытвик ӈытогъэ	
иквъи чоттагнэпы ръэнут ивкэ чаат мынрыгъэн	
ивнин ынпыначга орвэпы ӄол чаат ӄынрыгын	
ӈытогъэ	
ранмычгэпы чейвыткугъи чаат эйминнин	
ынӄо ӄээӄын лылепыткугъи	
выквылгын нъалянтоӄэн йъонэн ралятватыӈӈонэн ынӄоры пиринин тиӈунин рыпэглявнэн рыпэт	
йытонэн	
ганотасӄыма рэквэвнин	
ралкойпы наалёмгъан	
иквъи ынпынагын ръэнут пэглягъэ	
ӈэвъэнэ ивнин ръэнутым ныпэглягъан	
нутэсӄын чьачаӈпэглягъэ	
ынпыначга ивнин еп игыр нутэсӄын аʼӄапэгляӈ еп чьэчеӈ нырулӄин	
ръэнут пэглягъэ ӄэйвэ нутэсӄын пэглягъэ — ӈэвъэнэ ивнин	
ынӄэн эквэтыльэ рэмкыльэ чаата выквылгын илгэннин ынӄоры увэкэгты ръомравнэн	
ынӄоры эквэтгъи	
ытръэч турэквэтэ ръэмэтэвнин ыʼльыльеквэ выквылгын	
ынӄоры гэлелин ымныкэрэт	
эргатык —ыʼлёӈэт	
эргатык — нэмэ ныкирит	
ныкитэ пыкиргъи	
тытыл ёпаннэн гитэсӄивнин нинэнчичьэтӄин микынэ рывантатгыргын	
пэнин йылгынӈин айпыгыргын	
ынӄоры рывэнтэннин	
рэгъи	
ытлеӈи ныйылӄэтӄин	
эвиръыт гайпыленат ынинэт тайкыёт	
ынӈатал колё гатопытвэлен ытлеӈи ынык акваттагнэпы	
ынӈиным нымытваӈӈогъат рымагтэты	
с	 энмэн ыннэн ылвэрэквыт тылвамынан гатвален	
аны ынӄэн ылвэрэквыт пэнин гамгаӈайгыпы лейвыльын	
ынӄэн аʼӄанныӄай—ӄораӈы ытръэч ылвылю	
энмэн ыннэн ылвэрэквыт тылвамынан гатвален	
аны ынӄэн ылвэрэквыт пэнин гамгаӈайгыпы лейвыльын	
ынӄоры гыроръоӈӈок ӈан эвын аʼӄагнэтыӈӈок рэквыт гыръоӈӈой	
ако ынраӄ кэтэм нывъячегатӄэн — рагръоӈӈой ылвэрэквыт	
энмэч ныгръотэнмавӄэн эвыр нывылтывъяатльоӄэн	
ынӄо рылгалгъэ рэквыт ынкъам уʼрэтгъи ӄэюуӄэй	
аʼмыным аны нымачыгтывъялятӄэн	
ӄэюуӄэйым ынкы ныегтэлӄин	
вынэ вэлер ӄыныгнуквын льолпынэт ынкъам лыгэн танлёоӈ ынкыпэ гым	
ынӈэ вэлер лёльот энукэ	
ээй иаʼмым	
иӈӄун ӄымэйӈэт таӈамгымыкагты ронво	
ии — вэтгынлянэн ӄэюуӄэе ынӈъэм нылгэвэнвытъымӈычвынатӄэн эʼгыйӈэты	
ээй вынэ трэныгнувӈын	
ынӄо иʼгэ ивнин ӄэюуӄэй яврэнаым вай тырайъогыт	
ээй — лыгипыннытэгнык нэночӄэн ӄэюуӄэе	
ынӄо акватычгатгъэ эʼгычгын лыгэн ынкы пэлянэн ӄэюуӄэй	
аны ӄэюуӄэй ӄымэк ныӄитувъиӄин наӄам ӈан энмылюкыльыӄэй мэчычьу рыгрыгӄай ныӄэтыкватӄэн	
наӄам тылвамынан ынкы ваӈӈой ытляым энмэч мэчемъыттъыму гэнъэтлин	
аны ӈан нырэсӄунӈыльэтӄин ӄэюуӄэй эʼквырга нылвавӄэн ӄутык миӈкыри ӄун вэнык уʼрэтгъи чама уйӈэ атльака нъэлгъи наӄам нылгэӄэтъывъёӈӈоӄэн	
ынӄо лыгимэткиит ныкэрмагты энмылюкиӄэюуӄэй лыгиӄымэк ныӄитувъиӄин	
ынӄо эргыръогъэ	
мэчмэлетгъиым эвыр эʼӄэгниръулгэтгъи	
ынкы мачаройваквъэ	
наймалӄылыткоӄэн ытльаӈӄачагты	
лёльок пыкиргъи лыгэн эвыр лёоткогъэ мэрынрэӄэй лыгикичу нинэлгыӄинэт лывээръыт	
наӄам гэлгъилкымлитӄээтлин ӄэюуӄэй	
эвыр амӄынъычо нивлеттылеӄин ыʼлёӈэт	
ынӄо ӄыӈвэр ыʼльылгыгъи ынанчинит	
эвыр ӄэюуӄэй аройвавтыляк нылгиӄиврильэтӄин	
гытъэвкыым тэӈэмкиткинуӄэй нылёоткоӄэн	
ынӄо эвыр чайвыткоӈӈой ынанчиӄай ытльак камлелы нырынӈачгыткоӄэн ынӈъэм въэтватльакы	
ынӄо элетвыгъи аммайыӈкы нынъэлӄин гылгыл тиркыкин	
энмэч мэйӈэтгъи этӄылетӄэюуну нъэлгъи	
нырынӈачватӄэн ыяагты	
наӄам ваны миӈкы ытля ганмыленым ытльэн аймак тэӈӄырым ныпэлянэн таӈӄонпы ынкы нытвальатӄэн	
ӄынвэр ынанчинит ыяагты нылӄытӄин тэӈэмръилемъетэ	
ынӄо энмэч элек гэлгинъытвилин	
энмэч этъым энъыӈ иʼгык гэнъэтлин	
лыгэным галгэмчытвэлен	
аны таӈӄонпы нытэнмавӄэн эʼгэты	
итык моогъэ рамчытвэӈкы еп ӄэюуӄэю вама	
ынӄо льэлеӈ нэймэвӄин — эвын лыгиӄитыргыльыӄэй ӄэюуӄэй эвыным ынкы ӄырымэн ӄэюу энмэч лыгэн пээчвако нынъэлӄин	
амӄынъычо нырэрмэвӈыльэтӄин ӄлегпээчваӄӄай	
гамгаӈайгыпы нылейвыльэтӄин лыгэн ӄун танлымынӄо	
ӄэюуӄэй эвыным ынкы ӄырымэн ӄэюу энмэч лыгэн пээчвако нынъэлӄин	
амӄынъычо нырэрмэвӈыльэтӄин ӄлегпээчваӄӄай	
гамгаӈайгыпы нылейвыльэтӄин лыгэн ӄун танлымынӄо	
льэленръугъи	
ныринъытвиӈыльэтӄин таӈӄонпы	
льэлеӈит тэӈэмрэрмэвӈэ ытри тэӈэмринъытвиӈэ танэн	
ынӄо кыткытръогъэ	
лыгэн пэнинэмил нырэрмэвӈыӄин ӄлегпээчваӄӄай	
ымы элеӈит ванэван нытымӈэтван наӄам тэӈӄырым ытльэн въэн ныпэлянэн	
ӄынвэр гытгаръогъэ	
люур рай етгъи эʼгычгын	
лыгэн пыкиринэӈу пынлёльатыӈой ыʼмто миӈкыри нытвайгыт	
вынэ нырэчьэнӈигым	
како мэй вэлынкыӄунэйгыт	
аʼмыным титэ мэвын трэнугыр	
вынэ еп ытръэч ныппылюйгым чама эʼтки мъэйыркыльигым	
ако вынэ ӄэглынангэт	
энмэч виин мэквэтык	
ии	
энмэн лыгитэмъюгнин — ынӈъэм таӈванэван нырэчьэнӈын	
ынкъам ымгытгаӈэт ымы ымльаляӈэт майыӈкы нилюльэтӄин	
ынӄо элеръуй — пэнвэлю нъэлгъи	
ынраӄ таӈамэнмэпы нъэлгъи илюльэтык ӄынур кытэпалгын	
энмэпы гарамчытвэнлен ынкъам гэрэрмэвӈылин	
ынкы маччевтэнмэпы ныпиӈкуӄин звтылягты	
гытгаръок нэмэ пыкиргъи эʼгычгын ыʼмто эты игыр мэйӈытыргэквъи	
ӄооӈ	
ытръэч аны вай еп ӄупӄыльигым чама еп мэcӄупӄыныппылюйгым киткит ивкэ ӄэйыӄын тъымэчмэйӈэтык	
ии вынэ ӄэглынангэр	
нэмэ эквэтгъи	
ынкы пэнин эквэнмыйӈэпы ныпиӈкульэтӄин рээн вээмык ыпэ вальэпы энмык ныпиӈкуӄин	
ынраӄ кырымынтэну нынъэлтылеӄин эвыр таӈамъэвыӈ нынъэлӄин таӈамармаӈ таӈамэнъыӈ	
нэмэ гытгаръокы йъонэн — эвын кырымынтэну гэнъэтлин	
пыкиргъи эʼгычгын нэмэ пынлёгъэ ыʼмто еп эпытъутвикэ	
вынэ ӄун киткит еп	
ынраӄ вай игыр аʼткэвма гэрэӈэтигым ынкъам ынӄэната люӈэчьэтэ титык	
ынаным игыр нылгинымэльэв трэтэйӈэты ынкъам трэлгэчьэты	
опопы ынан яврэна чама тэмпытъутвильигым ринэнугъэ	
ээй вынэ ӄэглынангэр ытлён тэкэм ынӈин	
эквэтгъи нотагты эʼгычгын	
аны таӈэтъо ымльаляӈэт нырэрмэвӈыӄин таачымынтано нъалтылягты	
ӄынвэр кыткытръогъэ	
гатаннынлен таачымынтано нылгинъумэв чама лыгэрвынныткынльо	
наӄам чит лыгъаӄарынныльо гатвален	
ынӄэната нынну лыгнин — аʼӄанныӄай	
вынэ этъым ынкы таачымынтано этъо гэрмэвлин	
миӈкы ӈан лыгэн энмык выквычгык рээн нывэтъатэчетыльатӄэн лыгэн тэнлымынӈин нитыльэтӄин ымаляӈэт	
ынӄо элеӈит галягъэ	
льэлеӈръугъи	
нэмъэм пыкэрычгатгъэ эʼгычгын	
аʼм етти	
ии	
вынэ ыʼмто	
вынэ итык нымэлигым ытръэч вай кытуркин ӄопӄатгыргын еп армагтыка	
ако элымӈэ	
наӄам лым яврэна трэтэнтыргэквъэ иаʼмым опопы яврэна	
вынэ эвыр	
аʼм ӄэглын ынан яврэна	
нэмэ эквэтгъи эʼгычгын	
пэлятгъэ аʼӄанныӄай	
ынӄо льэлеӈит галягъэ нэмэ элеръугъи	
аʼӄанныкай энмэч ӈирэӄэвыльу нъэлгъи	
ынкы тэгмэчынкы нилюльэтӄин ынкъам тэгмэчынкы гатыргавъяален	
гэлгъумыльиннэвлин гэлгэрмэвлин ынкъам гэлгинъытвилин	
тэгмэчынкы этъым гатэнмавлен	
ӄынвэр гытгаръогъэ	
эвын ӈэраӄавыльычго гэнъэтлин аʼӄанныӄай	
нычимгъуӄин ытлён нивӄин	
ӄэйвэ пэтле энайъоркын эʼгычга	
этъым игыр ынӈатал руйгут тритгъэ	
тъэче кивыткук эвыр пыкиргъи гытльэгычгын	
ивнин аʼӄанныӄайына аʼм етти	
ии	
ик игырым ынӈатал этъым трэнугыт	
вэтгочнэн аʼӄанныӄайына ии миӈкыри ӄун игыр тэчьэтык	
ынӈъэм ванэван ытръэч гэрмэвлин	
лыгъумыльинныльу гэнъэтлин наӄам таӈэтъо гъомтаннынлен	
ынкъам эʼгычга ивнин вынэ эвыр	
эченурым ынанкэн мымэчгынтэвык ӄэлюӄ лыгэн мулвык	
ээй вынэ ӄыгынтэвыльэт	
гынтэквъи аʼӄанныӄай	
аны гэркылельэтлин эʼгычга	
аны гэйъэтылелинэт	
аʼӄанныӄайынаым ыʼръэ ванэван ныпэлянэн	
ынкы пытляӄ мэтчымче рылейгут нинэнтыӄин	
ынраӄ эʼгычгын нылгинимпэӄин	
аʼӄанныӄайынаым ӄытлыги эквэнмыйӈэты нинэнльэтэтӄин	
ӄынвэр эʼгычгын ваӈэйпыӈӈой аны евев	
наӄам нивигыт	
матчымчагты трэгынтэквъэ	
ӄун эӄылпэ ӄэнайъоркын	
ынӄо энмык пыкэрыӈӈогъат	
лыгэн эвыр пыкиринэӈу	
аʼӄанныӄай гэпиӈкулин энмэпы	
эвыр эʼгиӈын эʼптэ	
наӄам энмээм вээмык ыпэ вальын	
аʼӄанныӄай вэтчата ваамрочыӈкы иʼргьи	
иʼныым лыгэн ӄынур кыргытъол эрэтгъи	
ынкъам гагыткамчатколен	
чама лыгэн ыʼттъымыт гэмчеткулинэт ивтыл ирык миӈкыри ӄун нылгиниквыӄин энмычгын	
аны гэӄулильыръулин иʼны ииик аʼмын нылгэнэнанъымӈычвынавэгыт	
иаʼм инэтэмъюӈгъи	
иаʼмым аʼмын ытля гымнин тымын	
ээй вынэ ӄытльаелёгэ	
аныӄун мытумгъэйӈэвыткук	
вынэ лыгэн ӄытумгъэйӈэвыткуркын	
люур энмыгэӈкы рылтэлытвама ӄъолягъэ	
нэмыӄэй аʼӄанныӄайына эʼйӈэвнинэт тумгу мэлёталгын ынкъам эмчьачокалгын	
люур пыкэтчагъэ эʼгъё нылгинымкыӄин	
ынкы рылтэлыльын эʼгычгын нивӄин пыкэтльэты имымиӈкыри рытъёлӄыл рытавэмэнӈатъёлӄыл рээн	
валёмтык	
имымиӈкыри рытъёлӄыл рытавэмэнӈатъёлӄыл рээн	
валёмтык	
ии мытвалём	
люур ыныкы гэпкитлинэт тумгу лымӈэ амалваӈ вальыт гынникыт чама галгат кэйӈыт умӄэт риӄукэт челгырэӄокат ӄэпэрти йильэт пипиӄылгыт ӄаӈолгыӄагтэ йъаяӄыт	
ынкъам люур вай пыкиттылегъи ыннэн кырыӈайӈын ытлён нылгинымэйыӈӄин	
ынин нынны — матачьыгрыӈайӈын	
наӄам ӄоравытрыйӈын ытръэч ӄынур ыʼттъин гыткат	
итык ымъым алеӈгыргылен чама гарыннылен	
леӈгырга ымы тиркытир нинэйпыӄин	
аʼӄанныӄай вачаӄ ванэван ыныкы найылгавын	
наӄам ынин тумгыт ытръэч ӈирэӄ	
ивнинэт тъымымчаткоэʼгычга таам вынэ энмэч ӄэквэтгытык рачвыӈынвэты	
аны пипиӄылгыӄэйгинив еп турэквэтэ вэнвыёлгычыко гэнъэтръулинэт чымӄыкым въэйгиӈэтръугъэт	
аны нылеӄинэт рачвыӈыльыт	
ынӄэн матачьыгрыӈайӈын таӈэвытлеӈгыргыльын таӈвэнъым ныйыӄыӄин турэквэтэ кытгынтатык	
лыгэн ынин ытръэч таӈампэӄывъял нывытрэтӄин	
наӄам увик ванэван нывытрэтгъэн	
вынэ лыгэыяагты нылеӄинэт	
аны ӈэнри тыляма чымӄык гапэчайвытколенат гынникыт ӈан мъаянвыт лымӈэвыр эмпаянвыт	
вынэ ӄэйвэ каӈолгыӄайынтэ нырэкытвыленӈыӄинэт эʼквырга нылвавӄэнат	
ынӄо ӈоон энмэч каврантатыӈогъат	
ивнинэт аʼӄанныӄайына тумгыт ик вынэ аʼтав мынрайъоӈгъан матачьыгрыӈайӈын вэнынкы вэнъым ыʼнпэчайвымык	
иик вынэ аʼтав	
ынӄо лыгэн въарэвытгэӈкы нъэлгъэт мэлёталгыӄай ынкъам эмчьачокалгын	
ынӈин нылеӄинэт въарэвытгэӈкы аʼӄанныӄайына	
вынэ нылгэйыӄытчоӄэнат	
таӈэтъо йыӄыӈ нылеӄинэт матачьыграӈайӈына	
аны ыныкит гитэк аʼӄанныӄай волвакы лыгэн ӄынур гыргол нъэвытлытваӄэн	
ынӄо найъогъан матачьыгрыӈайӈын	
ынкы ӄынур лыгэн вылтыйъёлыко нъэлгъэт алымы нылгитэнтымгэтӄин	
ытръэч ынӄэн матачьыгрыӈайӈына нэнанвылтывъялыръовӄэн	
ынӄо ивнинэт аʼӄанныӄайына тумгыт алымы нылгитэнтымгэтӄин	
ытръэч ынӄэн матачьыгрыӈайӈына нэнанвылтывъялыръовӄэн	
ынӄо ивнинэт аʼӄанныӄайына тумгыт вынэ аʼтав мынрагаляӈгъан матачьыгрыӈайӈын	
эʼтки вай вылтывыялчыко мытытваркын	
китъам ӄун гымык въарэгэӈкы ӄынъэлги ынкъам виин ӄилкымъетги	
эвыр ралвавыркын гымык ӄинэнрэтги	
гымым аӄӄанныӄайына янотгыткавъарэгэӈкы тырэнъэлгъэ	
иквъи мэлёталгыӄай— ынан матачьыграӈайӈын галяк лыгэн эвыр рэтымгэвы	
лыгэн ӈан тумгэӄэгти ынӈин итгъэт	
аны ӈан аʼӄанныӄай пытӄыйыӄыӈ гэнъэтлин	
волвакы гитэк — лыгэн ӄынур гырголята агытканэлёка ныриӈэмъетӄин	
риӈэтэ иʼннуӄэгти аатгыртэ ӄэнъевыт нэнармагтыӄэнат	
ӈэгти ӄонъысӄагта нинэнтыӄинэт	
авынъэрагты люур тымгэквъи	
мэлёталгын лылепгъи таалгылятгъэ ынкъам ӄолентогъэ гок матачьыгрыӈайӈын пэлятгъэ	
матачьыграӈайӈын ӄынвэр ынраӈ тыляӈӈогъэ елычгын элгэӄатычгатгъэ	
ӄол иʼннуӄэй ыʼсӄагтыма иʼгнэтгъи лываквъэ лымӈэ ӄутык — этъым ватгъэ	
аʼӄанныӄайым гэтумгэ ныпкиттылеӄин энрэтвикэ	
ытръэч пыкэрыӈӈок мачынраӈ нъэлгъи иʼтын вэтлякы рытчынин	
ымыльо гынникыт рыпэт ымы умӄэт ынкъам кэйӈыт нивӄинэт	
аʼмын како таӈпэрагты иʼрэмъетыркын наӄам чикэпэӈъивэткыльин	
ивнинэт тъымымчаткоэʼгычга вынэ ынръам ӄытэйкэквытык	
эк итыкым мытпэчайвынат кита ынраӄым мынрэнрулылтэвӈынэт	
янор пэнрыткогъат иʼгыт ӄэпэрти риӄукэт челгырэӄокат — ытриым ӄун ынанмыкычьыт	
вынэ колё аʼӄанныӄайына эймэвыльыт рынна нинэнинтыткуйвыӄ инэт нэнананӄытрайвыӄэнат	
ыннэн ӄапарчыӈын яалеӈӄачайпы нывинвэймэвӄин	
ытръэч мэлёталгын ӄулильыръугъи райрай яалейпы ӄапарчыӈын	
ыʼсӄагтыльын ӄапарчыӈын аʼӄанныӄайына аатгыргык рымагты рынна рирэннин	
йильэтым имчьэчукэтэ гэмилютэтэ нынмыткоӄэнат	
вынэым ынӄоры пэнрыткогъат умӄэт	
тайкавын рыпэт амӄэвъяча гэйыӈэръулин ыʼльыл мэчуйӈэ гэнъэтлин	
ыʼттъыёляйпы пэнрыткольыт аʼӄанныӄайына лыгэн нэнавэтъатъевыӄэнат яалеӈӄачкэнат— нинъэптивыӄинэт	
мэлёталгын ынкъам эмчьачокалгын нэмыӄэй нылгивинрэтӄинэт	
мэлёталгын ныпэӄэттатӄэн пэнрыткольэн гыткагэӈэты — умӄыым амйыӄытчота нъигнэтӄин ынкъам левтэ нирӄин лыгэн эвыр ныкэгытрэтӄин	
имчьэчукэтэ ыʼсӄагтатык лявтыткынэты нинэвэгылкуйвыӄинэт лыляйпы	
илкыльыт умӄэт эмъэӄэлиӈэ ныгынтэвръуӄинэт тымӈэмэӈкырэ	
ӄынвэр амынан нъэлгъи анмыка кайӈиӈын	
иквъи эмчьачокалгын гымнан кита мыпэнрын кайӈиӈын	
вынэ эвыр	
гапэнрылен имчьэчукэтэ кайӈиӈын	
имчьэчукэӄэйым ӈан нылгиныйъэпиӈкуӄин	
лыгэн нинэпиӈкуйвыӄин имчьэчукэӄэе лымыикыри	
ӄол нинэнтыӄин нэнантымӈэвӄэн имчьэчукэӄэй кэйӈэ	
люур вай таӈгэмо лыгнин рылыльын йыкыргычыкогты	
ынӄо кайӈыӄалялвынчыкогты гатлылен эмчьачокалгыӄай	
нивӄин кэйӈын ынръак вай эʼмитлёон	
ынӄо лыгэн эвыр тъылкамагральатыӈӈой кайӈиӈын	
ииикыыккаа	
наӄам нылгэвытрыкавралыльатӄэн кайӈиӈын тэӈэмтъыле	
ынӄо вай ӄынвэрвъэчгатгъэ	
ӈытогъэ имчьэчукэӄэй	
нымӈылтэлӄэн аʼӄанныӄайына нивӄин гым ӈэнрилы гэрэсӄивигым ынкъам эчги тырэсӄивык ынкачыкогты аны тылгэӄамэтвальатык ынкы	
лыгэн ӄэлелвынчыку тыӄамэтвальатык ынкъам ынӄэната тотгынмыгъан	
иквъи аʼӄанныӄай ынӈаталым гыт вэлынкыӄунэйгыт лымӈъэм нылгэнымайыӈӄэначгын тымын	
ээ ынраӄым ӄутти нъэлгъэт анмыткока	
каӈолгыӄай вынэ чит гатапоочгылен аʼӄанныӄайына аʼӄанныӄайына еп гыргол рэлынкавравъёнэн	
ынӄо таӈымыльо тымыткойвынэнат	
пипиӄылгыӄэгти лыгэн тэнтисӄутэ нэнанмыткоӄэнат	
лымӈэ риӄукэт ынкъам ӄутти гынникыт	
таӈымыльо тымыткойвынэнат гынникгинив нъэлгъи ытръэч тъымымчаткоэʼгычгын энмигчирэвкэ	
аʼӄанныӄайына еп гыргол рэлынкавравъёнэн	
ынӄо таӈымыльо тымыткойвынэнат	
пипиӄылгыӄэгти лыгэн тэнтисӄутэ нэнанмыткоӄэнат	
лымӈэ риӄукэт ынкъам ӄутти гынникыт	
таӈымыльо тымыткойвынэнат гынникгинив нъэлгъи ытръэч тъымымчаткоэʼгычгын энмигчирэвкэ	
йъонэн аʼӄанныӄайына эʼгычгын ээ аʼмыным ӈирэмури мытынъэл вэтгавкы	
иӈӄуным иаʼм ытлён тымын ытля ёоʼмачы	
наӄам лыгэн тылгитэвиминӈыльэтык ынкы ёоʼйӈык	
ынкъам ынкэкин еп антыяатка тынтыркын гынин рытавэмэнӈатгыргын	
валёмыркын тытльэгычгэгыт	
авъеткынка вагъэ эʼгычгын миӈкыри ӄун галгэайылгавлен	
ганӈэнайпылен эʼтки аʼӄанныӄай рэӄыным нивигыт	
этъым эмӄынгивик ытръэч нырэчьэнӈигым	
ынӈъэм ванэван	
ытръэч нырэрмэвӈигым таӈамгыныкы	
ынӄо лыгэн ынкы пилгытэнтинин ынкъам рилгыпэтэ тымнэн эʼгычгын аʼӄанныӄайына	
ынӄо ивнинэт тумгыӄэгти вынэ ынраӄым игыр нымэльэв мытранымытваӈӈо	
вэлынкыӄунэтури винрэттык	
с	 ытри гэӈэвъэнэ гатваленат	
ытри гатваленат нытутйиӄинэт	
ынӄо вай гыроръоӈӈок йытонэнат ӈавъэгиӈа ӄэйъигыӄэгти	
мэйӈэтгъэт иʼгыӄэгти	
нэмэ ӄутти уʼрэтгъэт	
мыкэтгъэт иʼгыт ынӄэным энмэн эʼгъё	
энмэн гатваленат нирэӄ иʼгыт —ӄликъины ынкъам ӈэвъины	
ытри гэӈэвъэнэ гатваленат	
ытри гатваленат нытутйиӄинэт	
ынӄо вай гыроръоӈӈок йытонэнат ӈавъэгиӈа ӄэйъигыӄэгти	
мэйӈэтгъэт иʼгыӄэгти	
нэмэ ӄутти уʼрэтгъэт	
мыкэтгъэт иʼгыт ынӄэным энмэн эʼгъё	
мэйӈэтръугъэт иʼгыӄэйгинив	
ынкыым ытлыгык рээн нылейвыӄинэт	
ытлыгэ нинэнинъэйвыӄинэт таӈӄонпы	
таӈӄонпы гамганотайпы нылейвыӄинэт	
энмэч ӄолечавчывак нытэгинӈэтӄинэт ӈэлвылекы	
ӄол лыгэӈъочьыӄай ныяанранымытваӄэн	
вэчьым ынин гатваленат амӈырооткэн мооӄор ынкъам ытръэч ыннэн ӈавпээчвак	
вай ынӄэн еп лыгэыяа льунин ӈэлвыльыӄэй ытлыгъигэ	
ивнин эккэмкын вынэ вайыӈӄэн майӈычавчыв мынпэнрын ӈэлвыл	
эченур ӄынмыгыткы эмчымӄык	
таӈымыльо нанмытконат мооӄаат	
ытръэч тэӈыннэнчьэӄэй ычвэӄӄэй гынугъи	
орвырэлык камлелы ычвэӄӄэй нытлепыткуӄин тылвамынан гынугъи	
аʼтав ынкы орвырэлык камлелы ляйвыӈӈой эвыр орвырэлчыкойпы	
этынвыӄагтэ нытэргатӄэнат ӄорагты гылёта	
наӄам таӈэтъо ычваӄаеты ныейвэчетӄинэт чама ынӄэната нытэргыръоӄэнат	
ынкы ганымытваленат ытлыгын ытля ынкъам ӈыраӄ эккэт ӈирэӄ чакэттыт	
эʼгъёым гэквэтлин ӄоленымэты	
ынкы лыгэмайӈычавчыв	
ивнинэт эккэт ытлыгъигэ иик аʼмыным нэмэ ӈутку мынтэгинӈэт миӈкыри ӄун эʼтки ӈотӄэн чавчыв ӈъочьэты нытэрмэчьыӈӄин	
чама ынинэт нымытватомгыт лыгъаткэвма ныӄамэтваӄэнат — лыгитъэръэв нинэйылӄин ӈъочьэты тэйӈэт	
чама ӄаагты кыннытармачьыӈӄэн	
вэтыӄун ӄыӄитпыльэтгытык ӈэлвыл тымыткок	
валёмтык	
ии	
ээ энмэч ӄэквэтгытык	
ынӄо эквэтгъэт	
аны напэнрын ӈалвыльыйӈын	
вынэ наалгэнмыткогъан лыгэн эвыр ынкэӄэй	
лыгэнӄун рыпэт мачымыльо ынӈаталым вэчы гэтчылин ӈэлвыл	
наӄам лыгэн галгэтымӈэнмытколен ӈэлвыл	
ынӄо ӄытгъи ытлыгэты эʼгъё	
иквъэт ытлён таӈвэчы мытылгэнмыткон ӈэлвыл	
вынэ ынӈин ытлён тэкэм ынӈин	
ынанъым иаʼм кытъаткэӈ чавчыв	
ынраӄым айвэкэн ӈъочьыӄай ытлён ымэн этъым чавчывавыркын	
ако элымӈэ	
ээ вынэ мынэквэт рымагтэты	
эквэтгъэт лыгэн ӈанӄэн ӄоленотагты	
ынраӄ ынӄэн ӈъочьыӄай таӈвэнъымлен	
янор элек гыръогъэ ӈавпээчваӄӄай ӈэмӄынгивик нымкэттылеӄин ӈэлвыл	
ӄынвэр эвыр вай лыгэмкатычгатгъэ ӈэлвыл	
ынӄэным ӈан чит пэчгычавчывайӈын таӈвэчы гаӈъотвэлен	
лыгэн гэлгитъэттывиӄээтлин ӈэлвыльыӄэй	
энмэчым мэчемлейвыткутэ гэнъэтлин пэчгычавчывайӈын	
ынӄэным чит ӈъочьыӄай ӈан чавчывавыльын	
ынӄэнына гэлгиривлыльэтлин ӈъочьын гамганымнымгыпы ынкъам ынык рээн нынымытваӄэнат	
ынӈаталым нымэльэв нинэйылӄин тайӈатгыргын ӈъочьычавчывата	
ынкъам нынну нэлгын ынӄэнырык чавчывак вальа —энмэн ӈъочавчыв	
иаʼм ынӄэн нынну гэлгылин	
миӈкыри ӄун ытлён ганымытвален лыгэвэлӈъочьыӄаё ынкъам гачавчывавлен кытавэтываӄ	
ынкъам ынӄэната гэтэнынныӈлин ӈъочавчыв	
нэргавӄэн ӈъочавчыв игырым ынраӄ ӈъочьыморэ нымэльэв мытранымытваӈӈо минкыри ӄун тэнчынитым мытчавчывав	
ымы тури ӄынур авынральо ритыркынинтык	
ынӈэ ивкэ	
ыʼмӈан ӈъочавчыван ӈэлвыл	
минкыри ӄун тэнчынитым мытчавчывав	
ымы тури ӄынур авынральо ритыркынинтык	
ынӈэ ивкэ	
ыʼмӈан ӈъочавчыван ӈэлвыл	
ынӄо нымытваӈӈогъат тэгнымэльэв	
таӈымыльо ӈъочьыт ынык нымытвальыт тумгыльэтвылгэ нынымытваӄэнат	
ынкъам гамгаӈъоча ыʼлгу нылгыӄин ӈъочавчыв	
эʼгъёым нэмэ ӄулинымык пыкиргъи	
ынраӄ ынӄэн чавчыв нылгинытэӈӄин	
нэмэ ивнинэт ытлыгэ эккэт аʼмыным ытлён нэмэ аʼтав ӈутку мынрэтэгинӈэнӈы миӈкыри ӄун нэмэ уйӈэ мытынъэл этэйӈэткэ	
наӄам рэӄэ мынтэйӈэт игыр	
опопы аʼтав ӈутку мынтэгинӈэт	
ытлён ытръэч вэтыӄун ӄытэминӈычьэтгытык тэгинӈэтык	
вайым вай аныӄун мивтык миӈкыри рэтэгинӈэнӈытык	
вайыӈӄэн ӈэлвыл ытлён кынныкытгэмӄэн таӈамалва вальын ынкы ӄораӈы варкын	
элымӈэ мэй	
иик ытлён тивыркынитык эккэтури	
вэтыӄун тэӈынӈэ эгйинрэкэ	
ээй	
таӈачгыта ивръугъэт	
ӈэнку варкын ӄол ӄораӈы йъарат кынныкытгэмӄэн	
ынӄэн ыныкит ранмыӈыткы ытлён аʼткэвма ратвантык эвыр ымыльо мури ӄырым мынъегтэл	
ынӄэн ʼӄораӈы — вагыргыӄор митъэлыги ымы вылтыӄаачыко нывытрэтӄин лыгэн ӄун ынанмайӈъалянточьын	
наӄам элгар — тэгнылгыӄин	
ынинэт рынныт таӈаврыкыльэнат	
ынкъам лыгэмайӈырынныльын	
ыʼмто валёмтык нэнэнэт	
ии	
мытвалём	
ээ энмэч аʼтав ӄэквэтгытык	
эквэтгъи эʼгъё	
аʼмыным ытлён напэнрын ӈалвыльиӈын	
таӈамъаӄаянвыӄагтэ нанмынат	
итык таӈымыльэты лыгэчьыльын ӈэлвыл	
ыннэн иʼны ынкы гатымӈэвлен	
ынӄо ӄытгъэт ытлыгэты	
ыʼмто тымыткы	
ии	
вынэ ытръэч ыннанмытлыӈэн	
ако ытлён тэкэм ынӈин	
тэгмэчынкы ытлён	
ынръа вайым эʼми ӄол	
ӄун еп пэнрыткотыляма мытынтымӈэвын	
ако элымӈэ	
ынраӄым миӈкы вагъэ	
ӄооӈ	
наӄам люнльутэ мытынтын миӈкыри ӄытыльын	
акокако тыттэӈэт	
леӈытэӄым вэлеркылей миӈкыри вальыӄайык	
нылгэкапчачавӄэн ытлыгын эʼгъё	
вынэ китаӄун аʼтав эӄылпэ ӄылӄыриргыткы	
ээй	
эквэтръугъэт нэмэ	
аны гэнарэрленат таӈъотчой льук натаӈылвавын	
ӄынвэр эквэтгъэт панэнагты	
ыʼмто эʼми	
вынэ уйӈэ	
акокако элымӈэ уйӈэ	
тыттэӈэт вэрин	
ынръа лыгимиӈкыри ӄытгъи	
китаӄун аʼтав опопы ӈутку ӄэйыӄынуӄэй мынъатчамык	
вынэ эвыр лыгэн	
ынкы нъатчаӄэнат	
ӄэйыӄынуӄэй аʼтчагъатым  люур вай пыкиргъи галгомръольатлен	
лыгзн эвыр пыкиринэӈу эргавыльатгъэ вэтгавчетыльатгъэ уу како мэй аʼмын эты тымчытвэгъак чама тэрмэвык	
миӈкъым гатвачгатэгыт	
ӄун тургин тывъё тынмын	
ако мэй	
аʼмын алымы тивтык — вэтыӄун ынӈэ ынӄэн анмыка	
ытлён иаʼм ӄун авалёмка гитигыт	
ӄэйвэ ӄун гавалёмэгым ытръэч ӄун гантыяатлен	
вынэ нылгайылгавӄэн аʼткэвма тэгинӈыльын иʼны	
энмэч нытэргывэтгавӄэн ытлыгэ амӄынымӈылёк иик ытлён ымэн тумгыӄэгтури аʼткэвма мытытва	
ытлён ымэн вайым ӄырым мынъегтэл	
вынэ аʼтав мынтантэнмыӈат мынгынтэв миӈкыри ӄун лымӈэ аʼӄаягталы мытынъэл	
ынӄо ивнинэт гынончывэ мынынлин эʼгъё	
ӄол чывипыт ытльайпы нытвагъан ӄолым аʼтав гымыкайпы	
ынӄо нэмэ ивнинэт лыгэн тури ӈанӄэн тымӈэнотагты ӄыгынтэвыльэтгытык этъоонмыл эвыр ринъэтэнӈытык	
ытлён чит мури аʼткэвма иткэ мынъинмык эккэтури талвапалӄаттагнэты мынъыегтэл	
чама чит таӈымыльо яалтыӈаратэты ынӈин нъытван эʼгъё	
вай ӄынур мури	
игырым мури аʼткэвма энмэч мытинмык энмэчым ӄырым лымӈэ ынӈин вальын нытван яалтыӈаратэты эʼгъё	
энмэч тылвъэткиӈыт ратваръоӈыт эʼгъёгэнэв	
лыгэн лыгэтымӈэнӈэн ратагэнӈыльатыӈоӈыт ӈэлвылекы ынкъам егтэтлекы	
валёмтык нэнэнэт	
этъоонмыл эвыр ринъэтэнӈытык	
ытлён чит мури аʼткэвма иткэ мынъинмык эккэтури талвапалӄаттагнэты мынъыегтэл	
чама чит таӈымыльо яалтыӈаратэты ынӈин нъытван эʼгъё	
вай ӄынур мури	
игырым мури аʼткэвма энмэч мытинмык энмэчым ӄырым лымӈэ ынӈин вальын нытван яалтыӈаратэты эʼгъё	
энмэч тылвъэткиӈыт ратваръоӈыт эʼгъёгэнэв	
лыгэн лыгэтымӈэнӈэн ратагэнӈыльатыӈоӈыт ӈэлвылекы ынкъам егтэтлекы	
валёмтык нэнэнэт	
ии — лыгимэрынрэ ночыткоӄэнат	
таӈымыльо гэпыннэвръулинэт ытръэч ынӄэн эʼӄэтэгинӈыльын тэнлымынкыри ныльутлепыльэтӄин	
энмэч нымэрэнтоӄэнат чымӄык	
ытлёнайӈыным ванэван	
ынӄо ивнинэт эккэт ытлыгъигэ таам аʼтав мынэквэт вынэ	
ӄутръугъэт таӈавынъанӄатэты наӄам нытэргыръоӄэнат	
ынкъам ӈан ныӄъоляӄэнат ӄынур тэргыльыт	
галгэглёленат ченэтпымытвагыргэты	
эквэтръугъэт амъянра— ӄутти ытлыгэпы ӄуттиым ытльайпы	
тагэнӈыльиӈыным ытльайпы вагъэ	
аны гэгынтэвыльэтлинэт лыгэн нотагты	
таӈӄонпы гэлельэтлинэт	
люур вай таӈавынтыляльатэты пыкирвылгыгъэт ярак ӈан ӈалвыльынмыёк чавчывак	
ынкы лыгэн эвыр въиткугъэт ыргынанчиӄай	
таӈымыльо гэвъиткулинэт ымы ыннэн люӈъегтэле	
аны ынӄэн чавчыв гэӄылгилюлин ӄорагты вагыргыӄорагты	
ынӄо нивӄин вынэ мачынан	
ынаным ынӄэнына пууръу ратвагъа элвэльин	
ытлёным ынӄэн чавчыв нылгинытэӈӄин ӈъочьэты гамгаӈъочьыӄай нымэльэв нинэнтэйӈэтӄин	
ынӄо ытри нымытваӈӈогъат пэнинэмил ымы аʼӄаӈ люгнъэле	
ытлыгын	
ытлён яалтыӈаратэты аʼткэвма ратвагъа эʼгъё	
игырым вай эʼгъёкэн ытлыгыт лыгэн нэнэнэт мэйӈэтык ытлыгыт нынрултэтӄинэт ынкъам ӄувчикычьу нынъэлӄинэт ныпытлиӈӄин ейвэлӄэй с	 ынинэт чит тъэркинэт ӄорат гатваленат	
эмиткэтэ гэнымкэвлинэт чавчывайпы	
энмэн ынӄэн эрмэчьын ымыльорык айылго нылгыӄин	
ынкъам эмиткэтэ гагаймычьавлен	
лыгэн вытрыӈ ӄонпы нытваӄэн	
ымыӈ ынин мигчитльэт гатваленат	
энмэн ынӄэн гатвален мэчигмэльын	
ынинэт чит тъэркинэт ӄорат гатваленат	
эмиткэтэ гэнымкэвлинэт чавчывайпы	
энмэн ынӄэн эрмэчьын ымыльорык айылго нылгыӄин	
ынкъам эмиткэтэ гагаймычьавлен	
лыгэн вытрыӈ ӄонпы нытваӄэн	
ымыӈ ынин мигчитльэт гатваленат	
ынкъам ӄолечавчывак ейвэлӄэй нытваӄэн ӈэвмиргыӄэйык ымыӈ миргыӄэйык рээн	
ынкыри тыӈивынинэт мигчитльэт эрмэчьэ	
ынӄэнат лыгэӈъочьо гатваленат	
ӄытлыги ынӄэн ейвэлӄэй пытӄылым нэрмэӄин наӄам винвэкин	
люур пыкиргъэт мигчитльэмкын	
ынпыначгыӄая пынлёнэнат рэӄыркынитык	
люур ӄол иквъи нэмэ эрмэчьэ нэнӈивымык	
пынлёнэнат раӄэты	
ӄорагты	
ыргин ытръэч мытлыӈэн ӄорат гатваленат	
ынпычачгыӄая ивнин чиӄӄырым	
мачынан нармайпыгъан мачынан ыʼнынмыткомык	
ӄиквыткы ынӈин	
люур ӄол иквъи вынэ мури наранмыткомык уйӈэ вальыморэ	
вэлер мытлыӈэн мынынрагтатын ӄорат	
ынпыначгыӄая ивнин вынэ мургин ытръэч мытлыӈэн ӄорат варкыт	
аръаля ӄырым мылпынрытык	
мачынан ныетын ынанчинит	
ӄиквыткы ынӈин	
ваа	
эквэтгъэт мичгитльэт	
ынпыначгыӄая ивнин ейвэл	
ытлён гыт ытръэч гыллиӄэву итыркын гымык ӄырым ӄывириӈыткуги эрмэчьэ энэвнаёморэ ӄората	
люур ейвэлӄэй иквъи	
ӄырым итык мури ыʼнӄораэнэвнамык	
мэчынкы тырэнтэйкэвӈын	
люур эргатык волӄытвэгты ининигъэт	
нъэмэтӄин эрмэчьын орвыткынык	
иквъи ынпыначгыӄай вынэ ӈотыӈ етгъи эрмэчьын	
аʼтав ӄытэнмаквэ	
ейвэлӄэй тэнмаквъэ	
пыкиргъэт эрмэчьын эʼмэтэ нынтыӄин	
иквъи эрмэчьын эʼми ӄорат тургин	
ӄоро ӄинэйылгытык эӄылпэ вынэ	
ынпыначгыӄай иквъи чиӄӄырым мыйылгыт ӄэйвэ эрмэчьу ритгъэ	
люур армайпыгъэ ӄутгъи орвэпы	
эчги ынпыначгыӄай пириркынин люур ейвэлӄэй ӈытосӄычатгъэ	
ивнин ынръам рырэӄэвыркын	
эрмэчьэ ынръам ейвэлӄэй пэнрынэн	
аны ымъылёӈэт гэтэйкэвлинэт ӄынвэр вулӄытвигъи	
тэркырама эрмэчьин мынгыӄач мыленин	
вэнлыги ынӈин нылеӄинэт	
ынръам ӄачакэн мыленин мынгылгын	
эрмэчьын иквъи ынан ӄората мылпынрытык	
вынэ итык амӄората тъэркин	
ынан чама нэлгэ	
вынэ тъэркин	
чама ынпычьын ӈээкык ӈэвъэну ӄылгыгын	
вынэ тъэркин	
ынан гымык эрму ӄынъэлги	
ии эрму тритгъэ гым гынык	
энмэч ӈотӄэнат ынпыначгыӄагтэ мыривлынэт	
ытръэч лымӈыл	
ынӈин вальыт тэленъепкинэт эрмэчьыт	
с	 аны эккэрык ылвылю нылгэнмыӄэн	
ӄолетъылё нэмэ нычейвыткуӄинэт	
нынымытвакэнат н ыраргарэ — ытлыгын ӈэвъэн ынкъам ӈирэӄ эккэт	
аны эккэрык ылвылю нылгэнмыӄэн	
ӄолетъылё нэмэ нычейвыткуӄинэт	
ӄол итгъэт эчги эквээркыт иквъи ытлыгын ынӄоры эквэтгъэт	
ӈинчьэн иквъи ынпычьын иквъи аны ынӈэ мынрагтымык	
ӄун мынъёпатынат ръэнутэт ынкы варкыт	
ӄынвэр валёмгъэ ынээльын	
ӄытгъэт	
аны гэлелинэт	
ӄынвэр люур нэльунэт вээмык ӄача акэркыӄлявылтэ	
ытленъютэ ивнин ынээльын кита мынылӄэгнэвынэт	
аны ынӈэ	
лыгэнитык мури наранмымык — иквъи ынээльын	
аны ӄырым йъэлыги ытри мытранмыӈынат — иквъи ытлеӈи	
аны мытрэнвэнӈынэт ынкъам нарапэнрымык	
аны ынан мынгынтэв	
ӄынвэр валёмгъэ ынкъам нэлӄэгнэвынэт	
ынкъам гынтэквъэт	
люур ырык ыʼттъыёча ӄутгъэт акэркыӄлявылтэ	
ынкъам намӈылёнат иаʼм чит рэӄэ вылгыпыткотык наӄам ымы пэглягъэ	
лыгэн авъеткынка нытваӄэнат	
леӈытэӄ чит тымыткоркынэтык	
нэмэ лыгэн ванэван ыʼнтатлыӈынат	
ӄынвэр иквъи акэркыӄлявыл таам мынрагтымык морыкы ымыльо ӈирэтури ымы мури	
ынээльын иквъи вынэ энмэч мури мытрарагтыгъа	
ӄырым торыкы мынылӄынмык миӈкыри ӄун ытлыгыт варкыт	
ӄынвэр валёмгъат	
ӄытгъэт ӈыраргарэ	
пыкиргъэт	
эвын аʼӄэнмыгточыӈкы нытваӄэнат лыгэн уйӈэ аярака	
аʼмыным мынпойгыльат	
ынӄэнатым ӈирэргэри нымлыӄэнат йъарат ытлеӈи нылгэнымлыӄэн	
аʼмыным валёмгъат пойгыльатык	
торымгогъат янор лыгэн вэтгысӄык ынӄо аʼӄэнмыгточыӈкы	
ынӄо аны оʼтчой гапойгыльатленат	
ӄынвэр ынээльын тымнэн акэркыӄлявыля	
ынкъам виин паагъат пойгыльатык	
нэмэ ӄолетъылё иквъи акэркыӄлявыл лым вынэ мынпойгыльат чеӈэр гыт эʼптэ мынмыгыт	
вынэ ӄэнанмыгэ йъарат этлы ынээльымил атвакыльэгым	
энмэч мынпойгыльаркын	
ынӄо тэнмаквъат пойгыльатык аʼӄэнмыгточыӈкы	
пэнрыйгот итгъи акэркыӄлявыл	
ынӄо пэнрынэн ӄлявыля	
торымгогъат пойгыльатык	
аны оʼтчой гапойгыльатленат	
энмэч ӈирэӄ ыʼлёӈэттэ галягъат	
ӈыроӄав эргыръогъэ	
ынкъам эчги волӄытвэӈӈогъэ люур акэркыӄлявыл кувлыткульэтгъи	
ӄытлыги пилгык гитлин	
ынӄо рагтыгъэ ытлеӈи	
люур акэркыӄлявыл кувлыткульэтгъи	
ӄытлыги пилгык гитлин	
ынӄо рагтыгъэ ытлеӈи	
пыкиргъи ярак	
ивнин ытлыгэ эʼмъим тумгытум гынин миӈкы пэлягъан	
эккэтэ ивнин вынэ ӈан ӈэйык рымагтэты гэлӄынмури ынкъам ынкы гымнин ынээльын нанмыгъан	
ынӄо амынан чайвыткоӈӈогъэ	
с	 гапылмыръолен тымӈэквъэ	
люур кайӈыран льунин	
ивнин кэйӈэ энмэн ытлён нылгэеаʼтӄэн ӄлявыл чейвыткугъи	
гапылмыръолен тымӈэквъэ	
люур кайӈыран льунин	
ивнин кэйӈэ вынэ чейвыткульигым тытымӈэквъак	
ивнин кэйӈэ вынэ ӄыетги ӄырэги	
ӄыӄамэтвагэ	
тэӄэмэӈгъи	
ӄамэтваплыткок ивнин кэйӈэ ӄыйылӄэтги	
ымы гым трэйылӄэтгъэ	
эвыр рэгытъэвыркын лыгэн оттиӈа ӄэнаркыплыркын	
ыныкит лыгэн рыйиткутэ ринэныгъеквъэ лыгэн трапэнрынтык трэнунтык	
ии	
лыгэн йылӄэтгъи	
кыеквъи ӄлявыл гытъеквъи лыгэн рыйиткунин	
люур кэйӈын кыеквъи	
иквъи какомэй	
рэӄэ энайъогъэ	
эты лыгэн трататкынъегыт	
ёрок гролмакы кычечьивынин	
пэӈъивэтгъи кэйӈын иквъи аʼмын какомэй аалёмкыльэгыт ивкы	
ӄынвэр ытлён тынмыркынэгыт	
ымэр игыр ӄывалёмгэ	
ыныкит авалёмка ритгъэ транмыгыт	
ымэр ӄывалёмгэ игыр	
ӄол итгъи рыгъевнин ивнин ӄыгъекви	
мыныгъевмык	
гэмэлетлин	
люур ӈытогъэ — эвын гэлеръулин	
рагтыгъэ	
ярагты пыкиргьи	
ярак нивын миӈкы нытвайгыт	
ӈоонко ыяаӈ	
кайӈырачыко нытвайгым	
с	 ытри ӈъочьыӄаё ганымытваленат	
нынымытваӄэнат ынпыначгыӄай ынпыначгыӄаен ӈэвъэн эвыр ынкъам ыргин ӈээкык гэнэнэнэлин — энмэч ӈинӄэйӄэй ытръэч еп ныппылюӄинэӄэй нэнэнэӄэй	
ытри ӈъочьыӄаё ганымытваленат	
ӄол итгъи ынӄэн ӈэвысӄэт гэрэттыннэӈлин	
наӄам ынкы эвын вулӄытвик	
вынэ нылгэёаʼтӄэн ӈаргынэн наӄам вусӄымчыку	
ивнинэт ӈээккэтэ вайым тыттыннэркын	
ытлыгын ынкъам ытльаӄай иквъэт вынэ ынӈэ — ёоʼмачы	
ытръэчым ныкитэ эʼчуулгыт рэйыръэнӈыт	
вынэ ӄырым	
ратымӈэквъа ёоʼмачы	
ӄынвэр вэнлыги ӈытогъэ ӈэвысӄэт	
уйӈэ автычгыка ӈытогъэ — амкэргырга ынраӄ эʼчуулгын айгыпы рулвынин	
люур рытрилнин эʼчуулгын — рылыпляннэн ёоʼта	
ынраӄ вэлеркылегъи эʼчуулгык ӈэвысӄэт	
аны оʼтчой гэвэлеркылелин эʼчуулгык ӈэвысӄэт	
аʼмыным аны нылгэпылмыёаʼтӄэн наӄам уйӈэ автычгыкыльэн райвалявкы гэквэтлин	
аны гэлгурэтылелин — люур рычгуткугъи ыныгчурмык	
нивӄин	
ынраӄ ръэнут рыглюркын	
тэйылиӈыткугъи кэгынмэ — люур рыкээрэвнин ръэнут ынкы	
ӄытлыги ынӄэн гатвален яраӈы	
ынкы рэсӄиквъи	
рай авынральыт — рэлку ёрочыко	
ааг — мэрынрэӄэй иквъэт рэлкульыт	
аа— мэрынрэ нэмыӄэй ночыткоӄэн ӈэвысӄэт	
ако мэӈӄокэнайгыт	
авъеткынка ытлён нытваӄэн ванэван ночыткогъан	
люур рай вэнвывэтгавыӈӈогъат ӄытивысӄиквын гынан	
аны ӄырым	
эʼтки юрэӄ кэлы	
ынӄэнат гатваленат ӄытлыги гэтленъютэ	
ынӄэн ытлеӈи нинивӄин	
ӄытивысӄиквын	
ытлёным нъэнӄэтӄин нивӄин	
юрэӄ кэлы	
аны ӄэмтивысӄиквын	
аны ӄырым тайылгавыркын	
нинэтэнринӈыӈӄин ынээльэ ынкъам лыгэн тэвысӄэвъянва ӈэвъэну нылгынин	
аны ӄырым	
эʼтки юрэӄ кэлы	
ээй эʼнӄээркын	
ээ гымнаным — тивысӄивнин ынээльэ	
аны гэлгъилкымлитлин ӈэвысӄэт	
ынӄо тивыплыткунин ӈэвысӄэт	
ынраӄ ынкы оʼтчой ганымытвален ӈэвысӄэт	
ӄулиэлек ынӄэнат ылвагэлеӈӈогъат гэтленъютэ	
ынръа вай эʼргынрэвэн рыгыркэвъёоӈӈонэн ынинэльин ӈэвъэн	
эчги вай нэквэтӄинэт гыннэгӈыттынвэты ынраӄ ытлён нэквэтӄин янра ӈанӄэн лыгэн амэчгыргэты	
ынӄо волӄытвэӈӈок вытку нэквэтӄин нэмэ амэчгыргэты	
ӄээӄынуӄэй вак нырагтыӄэн — эвын тэӈуйӈэ гатвален	
ынээльэ ивнин иаʼм тэӈуйӈэ гыт эгынниккэ рагтыркын	
ӄун ынръа вай гыннигльук тылвавыркын	
ынинэльин ӈэвъэн	
наӄам ынинэльин ӈэвъэн нылгъэнӄэтӄин	
аны нэмэ ӄулиникэк гылвэгилилинэт	
нэмэ ынӄэн ынӈин итгъи ытлянъёйӈын	
аны ымъылёӈэт гэнгыркивлин ӈэвысӄэт	
ӄынвэр гэпэӈъивэтлин валяйӈын чотгэӈкэн йытонэн — ынӄэната гыткаръысӄиӈа тэнгыерэгнин	
люур ритъунтэвнин ыныкагты — левтылвинин ӄлявыл	
ынӄо ӈэвысӄэт камчечытвэтчагъэ	
ынӄо орвытараӈыткынэты рыттэннин	
аны нылгиниквыӄин орвытараӈиӈын	
ӈэнку мылгэнаръэнэн мэлӄыткынык	
аны нылгиниквыӄин мэлӄычгын орвытараӈ	
рыпэт ӄун тыттатъёлга тыттэтыльын	
ээ аʼмыным пыкиргъи вулӄытвик ыʼвэӄуч нэмъэм гэлвульэтлин лыгэн эвын	
пынлёгъэ ыʼвэӄуч эʼми эӄэлюӄ еп эпкиркэ иркын	
ӄооӈ эʼмитлён	
тэӈвулӄытвигъи ӄынвэр наӄам уйӈэ	
нивӄин эвныпэ рэӄэ нанмын мэӈинрин гынникэ	
ынӄо эргатръогъэ	
мэлӄыгэӈэты ӄытгъи	
ӈэнку гатгаткоӈӈой милӄыгиӈкы	
люур вай мутлыйитгъи кагынмэты	
аны гэчеӈыттэтлин ытлён	
ынраӄ ръэнут мэлӄыткынык варкын	
ынӄо тыттэтгъи мэлӄыткынэты	
эвын ынкы нырылтэлӄэн въильын гэлевтылвилин — левыт гэныпыӈэтлин рэлпэты	
эвын гамылгэнаръэйвылен ынкы	
ынӄо ӄытгъи ӈавъанэты	
ивнин ынръам ытлён гэрэӄигыт иаʼм тымын пычытръэч ытлеӈи	
ынаным аʼмын иаʼм нинэнгыркивъюуӄин	
ынкъам гэмо тылгын валяйӈын тыгтон чотгэӈкы вальын ынкъам аʼтав чит тытэнгыерэӈын ыныкагты	
люур тынйыӄыргалявын ыныглявтэпы — ынкы тылевтылвин	
иаʼмым тэленъеп ивкыльигыт	
миӈкыри ӄун найылгавэгым	
ынкъам ӈан никвъэн таӈыӈ нъытван лымӈэ ӄырым тагэнӈатгыргын нъытвагъан	
ынӄо чемгъольатыӈӈой ыʼваӄочейӈын	
иквъи ээй вынэ ӄытэгинӈэт	
ытръэч ынӈин иквъи ынӄо ӈытогъэ	
ынинэт ирвыт рынрынинэт ынкъам эквэтгъи нотагты ынкы ӈэвъэн пэлянэн ярак	
аны ынраӄ тэйкынин ынкы рыгъёлгычгын лыгонмычыкогты вальын	
ӈэнри ӈирэк ёнэнат кымъыт — тыӄиӈэвыт ынкъам гытокале рыгъёлгычыкогты ёнэнат	
ынкы нинэнмэйӈэвӄинэт	
ылваӄаанмыёт нэнаёӄэнат ӈэнри	
аны оʼтчой таӈымгэвэӈэт рэнмэйӈэвӈынинэт кымъыт	
эчги ӈирэӄэв гивин нъэлыркын люур вай ынӄэнат кымъыт майӈатыӈӈогъат	
энмэч ыннанъылё наткоӈӈонат ӈирэют мэӈинрин ӈыроёт ылваӄаанмыёт	
аны ӄынвэр галгэмайӈаачгатленат ынӄэнат кымъыт	
ӄынвэр еп рараттыляма ӄаанмыёт гытокалейӈа нинэнмыӄинэт гыргол вальыт галгэвляачгатлен гытокалекымъылгычгын	
тыӄиӈэвытым ыʼттъык майыӈкы ганъалычгатлен	
ынкы рыгъёлгычыкойпы ныръилемйыльэтӄин гэлгинъытвилин	
гытокалеым энмэч ӈанӄэн кагыргын рыгъёлгыкэн нэнайъоӄэн	
аны ныӄулильэтӄинэт ынкэчыку вальыт	
тыӄиӈэвыт ӄынур иʼны ныӄъоляӄэн энмэч майӈыӄолеӈ ымы лыгэчекыяайпы нывалёмӄэн ӄъоляльын тыӄиӈэвыт	
ынкъам ымы гытокале ныӄъоляӄэн	
ынӄэнат тэӈэмгытъэтэ ныӄъоляръоӈӈоӄэнат	
алымы инэнмэйӈэвыльэ ӄэйвэ гынник нэналгэнмыткоӄэн тэӈэмӈэнрилы	
ынӄо иквъи	
аʼм эты мэчынкы мэйӈэтгъэт	
ынӄо рагтыгъэ ӄлявыл	
пыкирык ивнин ӈэвъэн аʼмыным ӄыпатгынат левытти ылвин ынкъам мынынленэт нотагты	
ээй	
лявтыпатыӈӈогъэ ынкы ӈэвъэн	
ыʼвэӄучым нэмэ пэнинэк орвытараӈгэӈкы гатгаткоӈӈой	
нывиӄин ынкы ӈэвъэн	
люур вай ӈыраткыната кытгынтатӄаятгъэ кургыӄэй	
аны ӈэвысӄэтэ гапаколен	
ӈотӄэн ыʼмӈот ӄэтэвым рэӄыркын ръагыпы лейвыркын	
кургыӄэй иквъи читым ипэ титыркын	
чит тъывинрэтгыт	
эээй	
вынэ эвъим ӄыетги	
пиринин кургыӄэй ынкъам кагынмыткынык рытрилнин	
ынӄо вэтгаквъэ кургыӄэй гыт вай леӈытэӄ ыʼвэӄучитэ нанмыркынэгыт	
элымӈэ	
ынраӄым иаʼм	
ӄун энмэн рымэйӈэвнинэт ӈирэӄ кымъыт таӈамгыныкы иӈӄун гыт ынӄэнырык ыʼннугыт	
элымӈэ мэй	
йыӄӄэй ӈаным миӈкыри	
лыгэн гынан ӄытэйкыгынэт плекыт ытръэч ӄылгикэлийвыгынэт	
ынкъам эчги рэквэнӈытык лявтынлянвэты эймэвкы митъэлыги кымъык нэриквыт	
ээ ӄыянотгэ	
ыӈкэн эчги ынӈин риквъэ гынан ӄынинтыгынэт плекыт ынан ынкы рэнъэлгъэ ӄлявыл	
ынкы эчги рэнинтыӈынэт плекыт лыгэн эвыр ӄытлепги гырголягты — ынан трэвинрэтгыт	
ээй	
ынӄо ывэӈӈогъэ ӈэвысӄэт пылекыт лыгэӄылпэ тэйкынинэт	
аны ынӈаталым гэлгикэлийвылинэт	
ынӄо увиплыткук ивнин ыʼвэӄуч вай тыплыткук	
ээй	
ынӄо рэсӄиквъи ыʼвэӄуч	
ӈэвъэнэ таӈванэван нынкалыровнэнат кэлиегыт	
иквъи ыʼвэӄуч таам мынлевтынлемык	
эквэтгъэт лыгэн нотагты	
аны нылеӄинэт ивнин ӈэвъэнэ ыʼвэӄуч миӈкыри ытлён мытлеркын	
лыгэным ӈоонрэ	
эвыр ӄэйыӄын тылегъэт — люур вай ӄулиӄул	
ооов	
ооов	
ааав	
ааав	
ооо	
иʼгыт ӄынур эвытлым чама алва ныӄъоляӄэн — лыгэн ӄун аʼӄалеӈгыргын	
ӈэвъэнэ ыʼвэӄуч ивнин ръэнутэт ытлён ӄъоляркыт	
ӄооӈ	
эвыр пыкэрыӈӈогъат аны гытокален лявтыткынчыӈын нытасӄэвыльатӄэн рыгъёлгыкагыргэпы	
вай энмэч лыгэпкэрыӈогъат — аны колё ӄолейӈын	
вай авынтылягты ивнин ыʼвэӄучитэ ээ ӄыянот	
ивнин ӈэвъэнэ янор мэсӄээӄын мынлемык	
ӄээӄынуӄэй тылегъэт — ынӄо плекыт ринтынинэт ыʼттъыёлягты	
аны гапэнрыленат ыʼвэӄучьтэ ако мэй	
микын тайкыёттэ	
гымниным ӄэлюӄ лымӈъэм микынэ ынӈин вальыт нъытэйкынинэт	
гырголягты лылепгъи ӈэвысӄэт — люур ӈанӄэн гырголяйпы кургыӈилгэтгъи илгиӄэтгъи	
ӈанӄэн ныгырголятӄэн	
иквъи ӄлявыл ӄыетги аны	
ӄамэтватомгэгыт	
вынэ ӄырым	
чеӈэрым чит энанмыркын	
аны ванэван	
ынӄэнатым ръэнутэт наӄам	
ӄун аʼтав ынкэкинэт	
вынэ ӄырымэнат чит ынӄэнырык гым нанъынмыгым нэнъынугым	
ӈэвысӄэт нывэтгавӄэн коргыӈэлгэпы элгэӄанма	
ынӄо ӈэвысӄэт эквэтгъи гырголягты	
ӄлявылчыӈын пиӈкугъи рыгъёлгычыкогты	
еп гыргол гытокалета рымнин	
аны ӈэвысӄэт гэлельэтлин гырголягты	
уйӈэ вагьэ ӄлявыл	
лыгэнитык ыныкагты гэтэкымъыӈлин	
юур пыкэрыӈӈогъэ гырготрамкык ӈэвысӄэт	
эвын ынкы кэльэгинив нъэйъуткуръуӄинэт нъанэлёръоӄэнат	
ӈэвысӄэтым винвыпкири ӈэнри ынръа ӈан люнльутэ нэнтын кэльэтэ пыкитльэн	
ынкэсӄэтгъи эвын нылгинымкыӄин ярамкычгын	
ӈэнри ӄытгъи	
люур вай ӈэнку — эвын тэӈэмӈэвысӄэтгинив нытваръоӄэнат	
ынӄэнат кэльэн ӈэвъэнгинив	
люур ытри ивръугъэт вынэ ынӈэ гыт ӈутку атвака	
вай ыныкит мургин ыʼвэӄучит рэенӈыт ыныкит ӄол уйӈэ ратвагъа энныкэ— наралгэркыпчевмык мури	
ынкъам ыныкит гыт ӈутку ратвагъа лыгэн эвыр нэрэнугыр — ытлён эʼтки ныгытъэтӄинэт	
ээй миӈкыръим ӈан йыӄӄэй мылӄытык	
ӄол иквъи кэльэӈэвысӄэт ӄолым ӈан вайыӈкы варкын ярайӈын нылгинымэйыӈӄин ынкы варкын тиркынпыӈэв	
ытлён митъэлыгъим кытъаткэ ынин тытыл нывэӈыткуӄин нылгиныйыӄъэв чамъамым ытлён рэрэсӄиквъэ	
опопы аʼтав ӈэнку варкын имчьэчувнэлгыӄэй ынӄэн ӄыпиригын ынкъам тытыл торааӈкатчыӄэвыльын ӄыпэнрыгын	
лыгэн тытлыпэнратын ӈок ӄынлевалыткоквын имчьэчувнэлгыӄэй — ынан ынкы рэрэсӄиквъэ	
наӄам ынӈаталым ӈутку итык чамъам рэегтэлы	
тытлыпэнратын ӈок ӄынлевалыткоквын имчьэчувнэлгыӄэй — ынан ынкы рэрэсӄиквъэ	
наӄам ынӈаталым ӈутку итык чамъам рэегтэлы	
ииӄун вынэ ынӈаталым	
вынэ лыгивэлынкыӄунэйгыт	
вынэ аʼтав энмэч ӄэквэт ӄынвэр вай рэпкирӈыт аʼнэлёлӄэвыльыт	
ии	
ынӄо эквэтгъи ӈэвысӄэт	
пыкиргъи ынкы	
эвын яралгычгын аны нылгэнымайыӈӄэначгын	
эвын ынкы ярак камлелы таӈамалваӈ вальын ыʼттъымылгын нытваӄэн	
аны найылгавӄэн ӈэвысӄэт	
нивӄин	
ыʼмӈан миӈкыри митык	
наӄам ынкы нылгиныйыӄъэв нываӈыткочгатӄэн тытлычгын	
камлелы таӈаӄочеткынка нылгитымгэтӄин	
пиринин тытлык ӄача вальын имчьэчувнэлгын	
аны ынкы таӈъотчой гачемгъотвален ӈэвысӄэт	
рылевалытковнэн имчьэчувнэлгыӄэй аны торааӈкатчыӄэвыльын пэнрынэн — пиӈкунин	
ӈэнри рымагтыгъэ	
аʼмыным рэсӄиквъи ӈэнри	
юур вай ӈэнку нытваӄэн тиркынпыӈэв эвыр ынин гыпильын ынкы нытваӄэн	
аны ынкы ынраӄ ынӄэн ӈэвысӄэт гакоргавлен тиркынпыӈэвын гыпильын кыкэ ӈавыл вай чьэӈэврэмкыльын ынча етгъи	
аа	
ииӄун	
тиркынпыӈэв таӈӄонпы нъэмпытваӄэн ынкыым ытръэч эʼмпытвагты нымӈылёӄэн кыкэ ӈавыл ети	
ии	
мэӈӄокэнайгыт	
ивтытрэмкыкинэйгым	
ээй	
ынраӄым иаʼм ӈанӄо ети	
миӈкыри ӄун гым ӈэнку лыгъаткэвма ганымытвайгым	
ынӄо пыӈылтэлыйгот рыннин тиркынпыӈэвынэ	
пыӈылтэлгъэ ӈэвысӄэт	
таӈымыльо тывыльаннэн ынин нымытвагыргын — ымы миӈкыри ытлён гэгынтэвлин ярайпы эвыр эвтыляйпы	
ынӄо иквъи тиркынпыӈэв уу како ынӈаталым аʼткэвма ганымытвайгыт	
вынэ трэвинрэтгыт ынан юрэӄ	
эвыр ӄэйыӄынуӄэй ынӈин вагъат — люур рай ӄуликул	
мэӈин чычеткэта	
таӈванэван ночытконат ярачыкойпы тиркынпыӈэвын яральыт	
аны рай ярак камлелы яйпыпытӄын	
вынэ ӈэвысӄэт нылгъэӄэлиӈэтӄин	
ныӄулильыръуӄин кальайӈын ӄинэйылгытык пыкитльэн эвтытрамкэпы	
ӄырым	
ынӈэ айылгавка— нинивӄин ӈэвысӄэттумгын	
вай ӄырым нырэсӄиквъэн	
эӄылпээ	
ӄырым	
эмэч алва ӄылеги	
эээй	
вынэ инэйылкэ ӄинэнтытык	
аны ныкытгынтыръоӄэн ярак камлелы	
рээн ныттэтвиритӄин ярак	
люур ӄынвэр рай ярак тыттэтгъи	
ынраӄ рыногыргык левыт ръылинин	
аны ныӄулильэтӄин кальайӈын	
ээй	
вынэ инэйылкэ ӄинэнтытык	
аны ныратлыӈыльатӄэн рыногыргэпы	
ӄынвэр нэмыӄэй айылгавыӈӈой ӈэвысӄэт тиркынпыӈэвын	
ытлён ӈэвысӄэт иквъи вынэ вай ръылиркынин лявтиӈын	
ээ виин мачынан— тиркынпыӈэв нивӄин наӄам таӈӄонпы нъэмпытваӄэн айколяткынык	
эмӄэлелвынэ нивӄин турыпкитльэн	
ытлён иаʼм таӈӄонпы эʼмпытвальатыркын	
ынэ ӈаан увик гынунэтэ нъэлгъи	
аны йыкыргиӈын ганааӈкавлен	
гитэсӄыченнин тиркынпыӈэвынэ — аны тэӈэмпинритлену эрэтыткугьи кальайӈын эвтылягты	
ынӄэн гэнлывэтъюулин энмэч ымы ыннэн ыʼттъымылгын люӈыгнувэ гэнтылин — таӈымыльо пиӈпиӈу гэнъэтлин	
ынаным аʼмын гытлитэ вальын тылвыръугъи	
ынӄэнатым ӈэвысӄэтти гакоргавленат ыныкит тылвыръугъи кальайӈын	
ынӄо ынӈин нымытваӈӈогъэ рымагтэты	
внин тиркынпыӈэвынэ тиквъэк рэченлегитэӈыркын	
миӈкыръим вальыт ченлет	
ээй аʼмын тылвэгэмо ынӄэнат вынэ ӄынченлегитэвыркын ӈэвысӄэттумгын	
ээй	
ръэчеӈылым мынгитэвын	
лыгэн тымӈалголяӄ	
ээй	
аны лыгэн таӈамкамлелы рэнолгык нытвачаӄэнат ченлегинив таӈамалваӈ вальыгэнэв	
ӄутти ныппылюӄинэт ӄутти нылгинымэйыӈӄинэт	
рывэнтэннин ӄол чеӈыл — аʼмыным ынкы эвын льэлеӈкы ивтытрэмкын нынымытвачаӄэнат	
ӄынур лыгэн таӈамалваӈ вальын нинэнльуӈэтӄин тэленъепкин нымытвагыргын	
чама лыгэн имыръэнут ныльуӄин лыгэнӄун кэйӈыт иʼгыт риӄукэт ынкъам ӄутти имыръэнутэт	
ынӈаталым этъым ынӄэн гэчевкы нытваӄэн	
наӄам аны ынин ынӄэн тиркынпыӈэвын яраӈы этъым ынӈатал гатвален нылгэныкытгэмӄэн иийэ этъым ынныкытгэмӄэн	
ымы ярачыкон	
наӄам ярак камлелы таӈамалваӈ вальыт нытваръоӄэн умкуум ыʼттъымылгын амалваӈ вальын ынкъам имыръэнутэт ӄутти	
нэнвэнтэтын ӄол чеӈыл — аны эвын ынкы ныръилеӄинэт рэмкын ныӄаанматӄэнат нимыръэӄинэт рээн нытэйкэвӄинэт нырачвыӈӄэнат чама нимыръэӄинэт	
мэн	
нывылгыӄаанматӄэнат ынкы вай	
люур ивнин тиркынпыӈэвынэ ӈэвысӄэт ынин гыпильын ӄимлыттъыгын эвтылягты	
ээй	
амынан мимыл	
ии	
мимлыттъэтгъи чанлячыкогты	
ныгитэӄинэт вылгыӄаанматыльыт— люур вай ырыкагты элыръочгатгъэ	
ны ныкытгынтыръоӄэнат вылгыӄаанматыльыт наӄам ӈан гатаӈэръэпыръоленат вылгыӄаанматыльыт	
аны ярагты ныкытгынтыръоӄэнат ынӄо ярак пыкитльэт лыгэнэвыр пэтавэръа навэръэпыӄэнат	
ынӄо нэмэ нымгоӄэнат вылгыӄаанматык	
нивӄин ивтытрэмкыкин ӈэвысӄэт мури ӈаан ынӈин нинмури ымы вылгыӄаанманма кытэӄэй нилыръусӄычетк ин	
ынӄэн рэмкыӄэй нэгитэплыткугъэн	
ынраӄ ӄол нагэтамгогъан	
нэнвэнтэтын — эвын нэмэ элек нывылгыӄаанматӄэнат	
аны ынраӄ ынкы таӈамалваӈ вальыт оʼравэтльат нытваӄэнат — ӄутти ыʼттъоравэтльат ӄутти иʼгыт ӄутти ӄэтчанрот милюгэт ынкъам ӄутти амалваӈ вальыт	
аны ынӄэнат — ыʼттъыӄэгти иʼгыт ынкъам ӄутти ръэгынникыт — нылгинытэгыттэмӈыӄинэт аны ынкы ӈъочьыянвыт нынӄонӄалявӄэнат ынӄэнырык ынӄо нылпынрыӄэнат мигчирэ	
лыгэн ӄуным нитчыӄинэт мигчитти ныйылӄинэт	
ынӄэнатым ванэван нымигчирэтынэт	
наӄамым ыргин ӈалвыльиӈын вэнъым нылгинымкыӄин ытръэч ӄун ванэван чинит ыʼнгынритгъэн ынраӄ таӈамӈъочьа	
наӄам титэ ныӄаанматӄэн авынральын ванэван ӈъочьыт ныӄаанмынэнат	
ынкы ынӄэн нывылгыӄаанматӄэнат ынӈин вальыт оʼравэтльат	
люур ивнин тиркынпыӈэвынэ ынин мигчитльэн ӄимлыттъыгын ръычычгав эвтылягты	
ээй	
наӄам нылгилимгиӈӄин ӈэвысӄэт	
имлыттъынин ръычычгав эвтылягты	
ээ ынраӄым нэгитэнэт эплеэн миӈкыри ринӈыт — аны люур вылгыӄаанматыльык агтэ нэмэ кытгынтыръоӈӈогъат лымынкыри гаӄолема	
ооккой	
вынэ вай эӄылпэ ыʼлпэӈаръочгатгъэ алямачы	
ээ эӄылпэ ӄавэръэпыръотык элвэльинэтэ	
лыгэн ӄун нылгиӄулильыръуӄинэт	
таӈымыльо пэтавэръа авэръэпыръогьат гаймычьыльыгэнэв	
нэмэ ляйвыӈӈогъат ынӄо нанӄыпэгройӈыт	
наӄам панэна ныпиӈэтӄин ынӄо нэмэ мэлетгъи	
ныӄулильыръуӄинэт эчгигыттэпкыльинэт гаймычьыльыӄагтэ	
ако како иаʼм ӈалгылегты вальын ӈаргынэн	
нэмэ таӈавэръэпыръогъат	
ынӄо плыткук вылгыӄаанматык ӈэлвыл вэгтилгъи ынкы ӄорагынрэтыльыт ӄораркылягъат	
ынраӄ ивнин китаӄун амынан мимыл ӄыттъыгын	
ээй	
ынӄо тъынин мимыл	
аны ынраӄ нэлыръочгатӄэн	
ӄорагынрэтыльыт ярагты ныкытгынтыръоӄэнат нокканчентаӄэнат	
ынӄо нэмэ мэлетгъи	
нэплыткугъэн ынӄэн чеӈыл гитэк	
ынӄо иквъи тиркынпыӈэв ӈавысӄатэты аʼмыным ытлён гыт вэчьым ӈутку чамъам ратвагъа	
ииӄун ытръэч ӄун миӈкыри митык	
ээ вынэ эчимгъукэ ынан трэвинрэтгыт	
энмэч ӄол ӄынвэнтэтгын чеӈыл	
рывэнтэннин чеӈыл	
ынӄо нагэтаӈӈогъан — люур тэргатгъэ ӈэвысӄэт	
пынлёнэн тиркынпыӈэвынэ иаʼмым тэргатгъэ	
гымнинэт ӈанӄэнат яральыт — нэночӄэн ӈэвысӄэтэ	
наӄам ынинэт яральыт лыгэӈъочьо гитлинэт	
ныгитэӄинэт — ынкъам элек нытваӄэнат	
ынӄо ивнин тиркынпыӈэвынэ ӈэвысӄэт ынӈэ атэргатка ынан трэвинрэтгыт	
ынӄо паагъэ тэргатык	
ныгитэӄин миӈкыри нымытвагъат торпэлятагната ӈан ӈэвысӄэтэ	
аны лыгъаткэвма нынымытваӄэнат наӄам чавчывак рээн ганымытваленат	
вынэ нылгигытъэтӄинэт	
нытэргатӄэн ейвэче ӈэвысӄэт	
наӄам уйӈэ эгпильыкэ нытваӄэнат миӈкыри ӄун ӈан тэӈытръэч гыпильын гатымӈэвлен	
нӄо ӄынвэр эвыр нэмыӄэй вылгыӄаанматыӈӈогъат	
ынӄэнатым итык нэмыӄэй нывылгыӄаанматӄэнат ытръэч нэмэ ванэван тумгымил нытэӈычьэтӄинэт	
ынӄо тиркынпыӈэвынэ ивнин аʼмыным вай ынраӄ рагтыгыргын нъэлгъи гынин	
аа кыкэ вынэ элымӈэ	
вынэ галгэкоргавлен	
ынкъам вай ӈэвысӄэт нэмыӄэй гылёӈӈогъэ рагтыльэты миӈкыри ӄун лыгъылгу нинэлгыӄин ӈэвысӄэттумгын	
энмэч нытэргатӄэн нэмыӄэй	
аны ныкоргавӄэн ӈэвысӄэт	
ынӄо нэгитэплыткун гитэк ынин яральыт — рывэтгаваннэн тиркынпыӈэвынэ ивнин игырым вай рарагтыгъаым ынкъам пыкиринэӈу гынин томгъыттъиӈын ранмыӈын гырголягты лыгэн епэчги ымы эрэсӄивкэ	
ынкъам игыр гынинэт яральыт лыгэӈъоркыт ынраӄ ынан ынӄэн рэтэӈытви	
лыгэн ымы ынӈэ эчимгъукэ эченур ӄыялгытгытык янръагты ынкъам ынкы ранымытваркынэтык	
ынкъам эченур ынӈэ амӈылтэлка ӄитги гаймычьыльэты вааʼ ик ытлён ӄывалём	
итык ӈъочьыянвэты мачынан ӄылгэмӈылтэлгэ	
таӈымыльо ӄытвыльатгын миӈкыри гыт ӈутку нымытвагъэ	
ынкъам ынкы ранымытваркынэтык	
ынкъам эченур ынӈэ амӈылтэлка ӄитги гаймычьыльэты вааʼ ик ытлён ӄывалём	
итык ӈъочьыянвэты мачынан ӄылгэмӈылтэлгэ	
таӈымыльо ӄытвыльатгын миӈкыри гыт ӈутку нымытвагъэ	
ынӄо тиркынпыӈэв иквъи таам вынэ энмэч аʼтав	
аны ынраӄ ынӄэн ӈэвысӄэт ныглёӄэн вэнъым	
ынӄо лыгэн ченлечыку вэтгагъэ — ӈанӄэн пыкиргъи яралякы	
ны галгэкоргавленат яральыт	
ынӄэн ымы нэнэнэӄэй гакоргавӄаятлен алымы еп ӈан ныппыльэвӄэй пэляё	
ынӄэнатым ынинэт ытлыгыт гэлгипэлӄыручевлинэт	
ынкъам ыʼвэӄуч ыныгмил вальын	
тэӈэмъывэӄучитэ рымэйӈэвнин ӈинӄэйӄэй эвыр миргыӄэйырык	
нивӄинэт яральыт аны эты энмэч тэленъеп пэтъыттъымо нъэлгъи	
вэтгав тывыльаннэн ымы чавчывайӈиӈэпы ӈытгыргын	
ынӄо энмэч ялгытыӈӈогъат	
эргатык янръатгъат	
ынкы нымытваӈӈогъат	
ынӄо вай ӄынвэр эвыр ыргин ӈэлвыл тылемкэтэ итгъи	
ынӄо энмэч эвын лыгэгаймычьаквъэ	
ынӄо энмэч ымыльо ӈъочьыт румэкэвнинэт ыныкагты ынкъам ынкы нымытваӈӈогъат нымэльэв	
ынӈаталым гэвинрэтлин ӈэвысӄэт тиркынпыӈэвынэ	
ыниным ваны гэнэвлин ытръэч энмэн льулӄылыгйиткин с	 ганымытвален нымнымӄэй	
наӄам чавчыват	
ынкы ӄол яатральо гитлин эӈэӈыльын	
эӈэӈыльэ таӈымльота нинэнтыӄинэт лейвыльыт ныкитэ ӄэйвэ ымы энмэн кэльэт	
ынин нэмыӄэй аӈаӈъыттъиӈын нинэнтыӄин ынык наӄам нылгыныгыттэпӄин	
ӄулиныкитэ эӈэӈыльэ ӈирэӄ эгрыкэльэт льунинэт	
нырэльуӈӄин ынӄэн мэйӈэӈэӈыльын	
ныйылӄэтӄинэт ынӄэнат ярамкын	
ынкыым ыʼттъыӄэй ныйылӄэтӄин эӈэӈыльык ӄача чотгэӈкы	
люур вай рыгъевнин этын	
ивнин мэрынрэӄэй винвэӄэй мэй вынэ ӈоты нантымлятыркынэмык эгрыкэльэтэ	
эӄылпэ вэнвавэръэпыгъэ эӈэӈыльын ынӄо ӈытогъэ	
вын нычамэттаткоӄэнат ӈирэӄ гэкэӈыльыт	
лыгэн тэкэм яатрагъет нылеӄинэт	
ынӄо ӄаанрывэнра нъэлгъэт	
ынръа ӈан ягнанэнат эӈэӈыльэ	
наӄам таӈванэван ыʼнльугъэн кэльэтэ эӈэӈыльын наӄам эӈэӈыльэ ытри нинэльуӄинэт	
ынӄо яалеӈӄач ӈъонэнат эӈэӈыльэ	
янор ръэтык рымнин инэтричгын	
нылеӄинэт мэрынрэӄэй оʼраяраӈӄачагты	
люур вай выквагъат таӈавынтылягты	
нивӄинэт	
ытлён ынръа вай рэӄык мытыквамык	
вынэ эвъим ӈутку варкын эӈэӈыльын амъатавым мыныквамык	
ынӄо люур ӄулильэтгъи эӈэӈыльын миӈкыри	
вынэ ӄун чит нытэгинӈэтчыӄивмури	
иаʼмым	
миӈкыри аны мытылгигытъэтыркын лыгитэленъепкинэмури аӄамэтвака	
иаʼмым гымыкы амӈылёка тэгинӈэтыркынитык	
ӄун ытръэч нивмури миӈкы ытлён варкын	
ээй вынэ вайым ытръэч мэлюйӈэ ӈутку атвальыка	
вынэ эʼтки мытраӄамэтваӈыркын аʼм ивкэ ӄылпынрыткоркын	
вынэ вайым мылпынрытык	
эченур ытлён ыныкит ӄулинымык рэтэгинӈэнӈык янор гым ӄэнамӈылёркынэтык	
ээй вынэ вэтыӄун мытрамӈылёркынэгыт янор	
мэӈинрин ӈэнъянвык ынӈэ этэгинӈэткэ	
вынэ мытвалём	
игырым ӈаан ынанъыттъыётрак лыгэнпыначгыӄай йылӄэтыркын	
ынӄэн ӄынмыгыткы	
ээй	
ӄытгъэт рагролмата	
йылӄэтгъи эӈэӈыльын	
ʼмыным таӈаӄочеткынка ныйылӄатчаӄэнат	
люур вай кальайӈа нэнэгрыпэтын ынпыначгыӄай	
аны гэӄучичыръулин ынпыначгаӄай	
нылгэкапчачавӄэнат ройыръыт	
иквъэт	
эӈэӈыльын ӄыгтыгыткы	
нагтыгъан звын ныйылӄэтӄин	
ӄытгъи	
энмэн нинэльуӄинэт инэнвэнӈыльыт мэчичьу	
ынӄо нивӄин эӈэӈыльын чамъамым ытлён вай трэнмэлевэнӈын	
ынӄо энмэч въигъи ынпыначгын	
ынӄо эргатык нэнлегъэн	
нэмэ ынӈин нымытваӈӈогъат	
аны оʼтчой нымытвагъат	
ʼулиныкитэ ныйылӄэтӄин раеквэн	
нэмэ вай рыгъевнин ыʼттъэ этын ӄыгъекви	
ытлён ӈоты ӄулинымык тэгинӈэтыркыт эгрыкэльэт	
эӄылпэ кэргыпыльатгъэ эӈэӈыльын ынкъам лыгэн эвыр энмэн ыныгравымравкальаткынык риӈэгъи… пыкиргъи рэмкык — эвын гэвъилин тэӈытръэч экык…энмэн винвыгитэнинэт эгрыкэльэт — эвын энмэч нынпэтӄин	
винвэ рэсӄиквъи эӈэӈыльын	
авынральыт эвын нытэргатӄэнат	
наӄам эвын гэпэлӄэтлинэт ытри	
ивнинэт эӈэӈыльэ пыкиргъи рэмкык — эвын гэвъилин тэӈытръэч экык…энмэн винвыгитэнинэт эгрыкэльэт — эвын энмэч нынпэтӄин	
винвэ рэсӄиквъи эӈэӈыльын	
авынральыт эвын нытэргатӄэнат	
наӄам эвын гэпэлӄэтлинэт ытри	
ивнинэт эӈэӈыльэ иаʼм нытэргатторэ	
вынэ ӄун вай ынраӄ тэӈытръэч экык эгрэ въигъи	
нылгэгагчавӄэн эӈэӈыльын ивнинэт ээ эӄылпэ ӄинэйылгытык тэючгыӄэй	
нэйылгъэн	
лыгэным ынӈин ныкитэ нытваӄэн	
ӈытогъэ эӈэӈыльын	
энмэн рай энмэч гэтинэӈэӈлин въильын лыгэн ӄун энмэч гэлгичвиткуйвылин…йъонэнат эӈэӈыльэ ынӄо моонэнат эʼйӈэчьивык микынэ нивтык ӄытэгинӈэтыркынитык	
аʼмын тивтык тагэнӈатыӈок янор гым ӄэнамӈылёркынэтык вачаӄ лёӈвалёма гиттури	
ӄымэл торгынаным ытлён аʼткэвма нъэлтык лымӈэ мальаӄаягталыӈ нъэлтык	
вынэ эӄылпэ ӄытрыткугыткы инэӈэт	
найылгавӄэнат	
лыгэӄылпэ нэтрыткунэт	
ӄыёгыткы таёчгычыковты	
наёйвынат	
мутлымул ымы йъэнкы рылтэтльан ӄыгичигыткы ынкъам ӄыёгыткы	
таӈымыльо нэгичигъэн мутлытъулӄэй ымы ыннэн лёмпэлята нэнтын мутлытъулӄэй	
ынӄо вай ивнинэт таам аʼмыным ӄэквэтгытык	
эквэтгъэт гэкэӈыльыт	
како ынраӄ ӈан ӄол еп турэквэтэ лыгиръилеквэтгъи ӄолым мэcӄээӄын эвынтылек	
ынӄэн ыʼттъыёлкэн нылгэйыӄытчольатӄэн люур вай ӄаата омкэпы нантакаӈатын	
ынкыым унмык нанвъарэнтатын ӄаата	
ӄол ынраӄ таӈавынтылягты танӈыткольатыӈӈой	
ӄынвэр тэнӈылпигъи	
ынӄо уйӈэ вагъат	
рагтыгъэ эӈэӈыльын	
ивнинэт эӈэӈыльэ вынэ виин аʼтав мынывиркын ынкъам мынӄамэтва	
увэмгогъэ ӈэвысӄэт	
эвын рэсӄиквъи эӈэӈыльын тэючгыӄэй нинэнрыӄин	
ынӄэным въилын лыгэн нырылтэлӄэн	
эръэт ититгъэт	
ӄамэтвагъат	
нылгэпыннытваӄэнат гэӈэвъэнэ	
люур вай ынраӄ рыгъевнин эӈэӈыльэ въильин вэлер ынӈэ элвэльинэ ныннэ эвын ынӈин	
вэлер ынӈэ элвэльинэ ныннэ эвын ынӈин	
ынраӄ вай кыеквъи вэнык въильын	
галгэкоргавленат ытлыгыт чама наӄам нымэтивэтӄинэт нивӄинэт ынӄо ивнинэт эӈэӈыльэ аʼмыным въильын чит тынэювыным ынраӄым ӄыркургыткы — ӈирэӄ чымӈаӄаанмыёт ынкъам ӈырок аёльэты вальыт эченур мооӄаат	
валёмгатым ынӄэнат	
нэйылынэт ӈирэӄ лыгэмайӈычымӈаӄаанмыёйӈыт ынкъам ӈыроӄ мооӄаат	
рагтыгъэ эӈэӈыльын	
с	 ытлён ӈээкык амӄынъычо ӈэлвыльык нытваӄэн	
ынпыӈэвӄэй ынкъам ынпыначгын ынкъам ӈээкык гатваленат чавчыват	
ытлён ӈээкык амӄынъычо ӈэлвыльык нытваӄэн	
ӄынвэр ӈэлвылекы вама тъылыӈогъэ ӈэвъэнйыръын ытръэт ӈээкык	
ытлыгытытльат ярак вальыт	
нъатчаӄэнат нивӄинэт	
ытлён титэ рэетгъэ ӈэлвылекы вальын	
ӄытлыги колё энмэч нылгитъылӄин	
ӄынвэр ынкы ӈэлвылекы вама въигъи	
ӈэвъэнйыръын нутэк ӈэлвыле гапэлялен ытръэч ыннэн элгыӄорайӈын ынык рээн гапэлятлен въильык рээн	
ынӄэйына нэнанъётваӄэн элгыӄорайӈа	
ӄынвэр ытлыгын аʼтчак лывавкы ӈааккагты эквэтгъи ӈалвыльэты	
люур льунин ӈээкык энмэч гэвъилин ытръэч элгыӄорайӈа нэнанъётваӄэн	
ынпыначга чит рылгииркынин ӈээкык эвын энмэч гэвилетлин	
ынпыначга ӄорайӈыи эʼйӈэльэннин нинивӄин иаʼм гэмо лыӈын въильын	
опопы морвынтак ярагты ынкъам гынанчиӄай ӄынлегын миӈкыри ӄун эвын гэмо лыӈын	
эвыр игырӄэй ынпыначгын эквэтгъи ярагты орвынтагъэ	
ярак пыкирык ынпыӈэвэ пынлёнэн эʼми уйӈэ	
ынпыначга татлыгнэн энмэч гэвъилин гутгэтлин	
аны ынпыӈэв нытэргатӄэн	
ынпыначга ивнин аʼтав оргоор мынльэтэтын	
ынан пэтле трэеты виин ӄувиркын аʼтчама	
ынпыначгын эквэтгъи горвыма амноӈэты	
йъонэн —пэнин ӄората нэнанъётваӄэн	
пыкиргъи ынпыначгын аʼмыным орвыткынык йыӈэнин	
ӄорайӈын илгэннин йыпаннэн орвык	
ынкъам ынпыначга ивнин ӄораӈы ытлён гынанчиӄай ӄынлегын миӈкыри ӄун эвын гэмо лыӈгъэн въильын	
ӄорайӈын гэквэтлин лыгэн нотагты пэнинэльын нинъэмэтӄин	
ынпыначгын рагтыгъэ	
пыкирык ивнин ынпыӈэв ытлён тынӈивын	
въаваӄ лыгэн нотагты	
аны гэлелин ӄораӈы ӈирэнйъилгык гамганымгыпы	
ӄынвэр ӄол нымным льунин	
эвын ӈинӄэгти ӈаргын нувичвэтръуӄинэт	
ӈинӄэе нэльугъэн	
ӈин ӄэгти гынтэвръугъэт ярагты	
пыкирык ярак иквъэт ӈоты ръэнут ӄорайӈа рыпкирэннин	
ымы нывэлыткэӄэн мальоравэтльан	
эӈэӈыльэ ралкойпы ивнинэт вынэ ӄынатвыгыткы ӄырэтгыткы	
нивӄинэт вынэ ӄырым	
гынанчиӄай ӄыгтыгын	
эӈэӈыльын ӈытогъэ йъонэн оргоор	
эӈэӈыльэ пынлёнэн ӄораӈы аʼмын мэӈӄо еттык	
вынэ ыяайпы	
рыпэт ӈирэӄ йъилгыт мытъяанат тылек гыныкы	
эӈэӈыльэ ӄораӈы выяннэн ынкъам ивнин ӈутку ӈэйык рымагты варкын ӈэлвыл	
аʼтав ынкыри ӄылӄыт	
ынан митъэлыги титэ тръэйӈэквыт	
ынкъам эӈэӈыльэ ӈэвысӄэт въэтвальын ратвынэн ыныгрочыкогты	
лыгэн ёрок рылык ынык ӈыраткынык рытрилнин ынкъам ивнинэт кита ярар ӄынъылигыткы	
ярар нэнъылигъэн ралкогты	
аны гильуткулин эӈэӈыльын ымъылёӈэт ымныкэрэт	
юур эргатык эргыръогты въильын ӈэвысӄэт вакъогъэ ынкъам иквъи аʼмын аръаля гэйылӄэтигым	
ӄлявыля эӈэӈыльэ ивнин аʼмын ети	
ӈэвъэнйыръын иквъи аʼмын ынръам ӈанӄо гэетигым	
эӈэӈыльэ ӈэвысӄэт матанэн	
ынӄо эквэтгъэт ытльарыкы ымы ырыгрээн ӄорайӈын въаваӄ	
ӄорэн нынны — въаваӄ	
с	 ӄынвэр ӄол чимгъугъи оʼравэтльан	
ӄынвэр ӈэвъэн ивнин энмэн тэленъеп гатвален уйн э эмилгэркэ	
ӄынвэр ӄол чимгъугъи оʼравэтльан	
ӄынвэр ӈэвъэн ивнин ыʼмӈан мытӄытрирэ эмыннэ ӄамэтвак	
нымкыӄин гынникыт варкыт нымэйыӈӄинэт нычачаӄэнат	
миӈкыри мынмынат ытри ынкъам рэӄэ	
миӈкыри вальын гынникык энанмэнаӈ мытэйкын	
ӈэвъэнэ ивнин гымнан итык тычимгъуплыткун гэмгэгынникин энанмэнаӈат — аӈӄагыннэкэн эвыр эмнуӈгынникин	
пынлёнэн ӈэвъэнэ	
гынаным	
гымнан ымы ытръэч амаӈӄагыннэкэнат тычимгъунэт	
ӈэвъэнэ ивнин	
гымнан ымыльо трэтэйкыӈынэт	
китаӄуным ӄытвыгынат миӈкыри вальыт гынан чимгъунэт	
аныӄун ынӈин вальыт гымнан гэчимгъулинэт	
нымэльэв ӄыпалёмтэлгэ	
аӈӄакэн мытвынат мэмылтэ купрэтэ мэчынкы ранмыӈынат унъэлти иʼнныпъитэ гатоккама мэчынкы ранмыӈынат	
китаӄун мынтэйкынэт	
ынӄэнат нэтэйкынэт ымыльо	
купрэтэ тымнэн мэмыл иʼнныпъитэ гатоккама тымнэн унъэл пойга тымнэн умӄы	
нэмыӄэй пойга тымнэн кэйӈын	
ынӈин вальыт тэленъепкинэт энанмэнаӈат гатваленат	
с	 энмэн тэленъеп гатвален нымным нымэйыӈӄин	
ынръам инъэ люур гининилин нымкыӄин эʼӄэльыт	
ӈээккэӄэе льунин эʼӄэльымкын ининильын ынкъам ӄулильэтгъи аны рэмкын гатэнмавлен гынтавынвы нотагты иӈӄун лыгэн ӈэйык нъатчынат	
ӄутырык орвыткынык нэнэнэт эʼмэтэ гэнтылинэт	
ынкъам яачы тылельэ гынтэвкы ӄол ӈинӄэй гэнэрэтлин	
наӄам эʼӄэльыт пэнин нывэлеркылеӄинэт	
наӄам ытлыгэ нэнэны раратъё люӈльутэ	
люур ынанъянотыльа эʼӄэльэ эрмэчьэ льунин ӈинӄэй	
эвын ымы мъэӈинӄэй гырытлин ымы рынныкоӄай ырытык рээн нинэнрыӄин	
эрмэчьэ нинэгитэӄин	
люур ӈинӄэе ырытӄэе ырымнин лявтэпы ынкъам левтык ирнин	
эрмэчьэ ивнин аʼмын гынан вай энанмэ	
ынӈъэм ымы вэлер гэмутлытъэ эрын ытръэч ӄынур пакота гэнтылин рынныкота	
этӄылеым нивӄин эрмэчьын опопы эӄылпэ ӄэнанмы гынан чеӈэр энанмэ	
выткуым гынан энанмэ	
ынӄоым ивнин эрмэчьэ ӈинӄэй ынръамым эрмэчьэ чычетувик тынпынэн ынкъам ивнин въэӈӈок ыныкит ынӄэн гымнин пойгын ӄонпы гынык рэнтыӈын — гымыгмил рамлытвэгъа	
аʼмыным вйигйи эрмэчьын	
лыгэн ръигъи — выткынин тумгымкын ининигъи	
лыгэн эвыр нэльугъэн въильын ыргин эрмэчьын гынтэквъэт	
нивӄинэт гынтавма аны рэмкын ынӄоры гэпэлӄынтэтлин	
ынкъам ымы ынӄэнат ытлы гыт пэлӄынтэтгъэт	
эʼчгынрэ ыргынан нэлӄырирын ӈинӄэй — эвын уйӈэ	
люур ининигъи	
ытлыгыт эймэквъэт — эвын ӈинӄэй въилекы ӄача нытваӄэн ӄытлыги эрмэчьын ганмылен	
ынӄо намӈылён ӈинӄэе ивнинэт люур ынан иниквъи	
аʼмыным вытку гынан энанмэ	
лымӈэ иниквъи	
ыныкит ӈотӄэн пойгын антымӈэвка рэнтыӈын гымыгмил рэрмэтвигъэ ынкъам рамлытвэгъа	
ынӄо ытлыгэ ивнин аʼмыным ымыльо гынтэвыльыт энмэч пэлӄынтэтгъэт рагтыгъат	
ӄынвэр ынӄэн ӈинӄэй мэйӈэтгъи энмэч аʼачеко нъэлгъи	
ынин ытлыгыт въигъэт	
пэнин ытлён нилюльэтӄин чама нымлытвэӄэн амӄынъычо	
ынӄоры ӈотӄэн аʼачек эрмэчьу чама мылыльо гэнъэтлин	
лыгэн эʼӄэльын пыкитльэн нэнанмыткоӄэн	
энмэн ытлён ганымытвален вээмык ӄача ӈэйык рымагты	
энмэн ынӄэн ӈэгны — валяӈай ваӈӄарэмак ӄача вальын ытръэч амноӈыӈӄач	
ынръам ытлён уйӈэ эӈинӄэйкыльу гитлин	
ытръэч гэӈэвъэнэ гатваленат	
ынръам ӄутти ӈирэӄ гэнинэльэ вальыт пэнин гынникгилильыт нотайпы	
ӄол рыннинэт ырык ытлыгэ ивнииэт эккэтым валёмгъат ынкъам иквъэт ынкъамым ӄол иквъи нэмэ гыннэкгэлема ытлеӈин нъэнӄэтӄин нивӄин эʼтки ӈан ытлыгэ нынъотавморэ	
вэнлыги ынээльэ нэначыӈӄэн нинивӄин ӄынвэр ӄытгъэт	
ӈайыткынатгъат ӄалетлы нэгитэн — эвын гэӈэвъэнэ купрэк нымигчирэтӄинэт	
ынээльэ ытлеӈи ивнин ытленъютэ ръотавнэн	
вэнлыги ырымнин	
ынръам рынныкон лыгэн гыткак ӄача иргъи	
эрмэчьын гырголягты лылепыткугъи ынкъам иквъи китъам ръэнутэт мыёпатынат	
пойгын эйминнин эрмэчьэ ынкъам ӄытгъи	
лыгэн эвыр пэтлеӄэй йъонэнат	
лыгэн йъонэнат — ивнинэт аʼмыным ӄытгъэт	
ынкъам ӄамэтвама ивнинэт эрмэчьэ ынээльын вэтгыры вагъэ ытръэч пынлёгъэ аны моогъат пойгыльатык	
люур тымнэн эрмэчьэ увичвытумгын	
ынкъам ивнин ӄол рагтыгъэ ытлеӈи	
ярак пыкирык пыӈылтэлгъэ	
ынӄо ытлён моогъэ илюльэтык эмрэрмэвӈэ чама амрамлытвэӈа	
лыгэн пэтле эрмэквъи ынкъам мылытвэгъэ	
ӄынвэр ӄытгъи нэмэ ынкырилы	
нэмэ лыгэн ӈайыткынгыпы ырымнин эрмэчьын вээмык ӄача вальын	
нэмэ эрмэчьэ ёпаннэн	
нэмэ ынкы йъонэн — ивнин ырыкы ӄытгъэт	
нэмэ ӄамэтвама ивнин эрмэчьэ ынӄо торымгогъат увичвэтык пойга	
ымъылёӈэт ымы ымныкэрэт ныпойгыльатӄэнат	
кынвэр аны лымӈэ ӈыроӄ ыʼлёӈэт ынкъам ӈыроӄ ныкирит ныпойгыльатӄэнат	
люур турэрмэчьэ пивнин ынпыэрмэчьын гыткайпы	
арычга иргъи ытлён ынкъам иквъи ынръам иниргъи гынан	
опопы ӄэнатаӈынмы ынкъам гымнин ӈэвъэн ӄылгыгын	
ынӄо тымнэн ынкъам ӈэвъэн лыгнин турэрмэчьэ	
ынӈин гатваленат тэленъепкин эрмэчьыргин вагыргын	
с	 ынӄэн мэйӈынымнымык гатвален элек	
ӄолетъылё ӈинӄэйгинив тэнмавръогьат оонъынтанвэты	
ырык рээным ӄол нанӄыльын ӈэвысӄэт гатэнмавлен оонъынтанвэты	
ынӄон эквэтгъэт ӈоонрэ ыяагты — ӈэнку аʼмын лыгимыкуунъыльын	
вынэ ӈан ноонъыгыркэчеӄэнат ӈэнку ӈэнӄайымкычгын	
люур рай ӄол ӈинӄэй ӄулильэтгъи кытынгынтава	
вынэ ӈоты кэйыʼоон	
аны лыгэн эвыр ынкэӄэй ӈэнӄайымкычгын гатляпыткочаленат камлелы ырык ынӄо нэльун — эвын кэйӈын нылеӄин тэкэм ырыкэгйит	
ӈэнӄайымкычгын гагынтавчален оʼраяраӈӄачагты	
чымӄык лыгэн эмпаян ныпэчаткоӄэн ынкы ръэтык эвыр мъаян ӈинӄэйӄэй эвытлым ӈээккэӄэй	
нытэргыльатчаӄэнатым ынӄэн мъаянвыӄагтэ вачаӄ вэнлыги ӄырым ыʼнъатчанат майӈыянва	
ынраӄ пэлятгъэ нанӄыльын гэпэӈъивэтлин	
лыгэным ынкы пиринин кэйӈэ нанӄыльын ӈэвысӄэт	
ынръаӈан пыкиринэӈу нанӄытъайытчанэн нанӄыльыӄай	
кэйӈэ руйвынин ӈэвысӄэтым ынӄо нэнэнэӄэй пиринин ынкъам ыныграгты рыльэтэннин	
ынръа ӈан кэйӈэ нэнанмыткоӄэнат гыръольыт рэквытти мэӈинрин ылвэт ынкъам нэнанлыватӄэн ынӄэната лывээръа	
ӄынвэр мэйӈэтӄээтгъи нэнэнэӄэй	
энмэч нычайвыткоӈӈоӄэн нэнэнэӄэй	
кайӈырачыко мэйӈэтгъи	
эвыр ӈаргыногты нэнанӄытчерантовӄэн кэйӈэ	
ынӄо ӄынвэр вэтгавыӈӈой ӈинӄэйӄэй — кэйӈын ытри вэтгавыӈӈогъат	
ӄолетъылё ивнин кэйӈэ нылейвыӄин амынан	
ынӄоым энмэч гыттэпэквъи	
ӄолетъылё нэмэ ылвэгилигъи кэйӈын	
амынан ӈинӄэйӄэй нэмэ пэлятгъэ ярак	
эчги эквэтгъи кэйӈын лыгэн мачоратвак пыкиргъи рэӄокалгын	
ӈинӄэе ивнин рэӄокалгын нымӈылёӄэн эʼмъим гынин ытлыгын	
наӄамым гым иаʼм ӈутку	
ако вайым миӈкыри ӈутку нытвайгыт	
опопы ынраӄ мымӈылтэлык	
ынкъам ынкы ганымытвален ӈинӄэй нылгинымкыӄин	
ӄолым вай итгъэт элек ӈэнӄайымкычгын оонъынтачагъат таӈымыльо чеэкэй	
аʼмыным аны нылгъэӄэгнитӄин	
ынкъам ынкэгрээн гэквэтлин гынин ытля нанӄыльын оонъынтанвэты	
наӄам ынкы тэӈэмӈиӈӄэй гоонъынтатленат ытръэч ынӄэн амынан гынин ытльаӄай ырык рээн гоонъынтален	
ытлыгыным гынин ныӄаальатӄэн ныӄорагынрэтӄэн	
ынкъам ынӄэн ынкы нуунъыгыркиӄинэт	
люур рай ӄол ӈинӄэй ӄулильэтгъи	
ӄыгит аноо кэйӈын етыркын ӈанӄо	
ынкъым таӈынмыльо гэтлепыткуръулинэт ӈинӄэйгинив ынкъам гагынтавчаленат яраӈӄачагты	
лыгэн энъыян ныйӄунтэтӄин эмпаян ныпэлятӄэн	
ынкъам ынкы ынӄэн гынин ытля гэпэӈъивэтлин ынӄэната кэйӈэ пиринин	
аʼм лыгэным эвыр ынкэӄэй нанӄэпы тъайытчанэн ынкъам ымыльо ӄэчейыръын йытольаннэн ынкъам тымнэн	
йыӄӄэйым ынкаят рунин кэйӈэ гынин ытля наӄамым гыт ынкы нагтогыт кэйӈэ гынык ытльананӄычыкойпы	
ынкы плыткуй кэйӈын ӄамэтвак ынраӄ гыт нэпиригытым ынкъам рагтыгъэ ченэтрагты	
аʼмыным ынкъам вай ӈутку йыӄӄэй нэнмэйӈэквыт	
ынӈаталым вэлынкыӄунэйгыт	
пыӈылтэлма ӈинӄэй рыпэт гатаӈйыкыргыгаваӈкатлен	
аʼмын чиниткин ытля ейвэчу гэлгылин ынкы ӈинӄэе чама гэйивиӄэтлин	
ынӄо нэмэ ивнин риӄукэтэ лыгэным эмытъэт ӄыгагчаквэ	
ʼмын вынэ ӈинӄэй ганӈэнайпылен кайӈэты	
ынкыым кэйӈык ыннанмытлынча гэтгивилин эвыр ыннанмытлыӈгэвэльын ытлён ынӄэн таӈгэмо нинэлгыӄин ӄытлыги ынин ытлыгыт варкыт	
ӄымэк аʼмын кэйӈэ энанмы ынӈаталым тыкоргавыркын	
ынӄо риӄукэтэ ивнин ынӄо эквэтгъэт амъянра	
ӈинӄэйӄэй нылгэркычавычильатӄэн ярагты	
ярак люур пыкиргъи	
найъойвыгъан ынкэкинэтэ нымытвальа ынраӄ нымӈылёйвыӄэн ынӄо моогъэ пыӈылтэлык	
таӈымыльо тывыльаннэн риӄукин тывъё ытльатытлыгыт тывыльаннэнат кэйӈык нымытвагыргын тывыльаннэн	
ынӄо таӈвалёмръогъат	
ӄытлыги кэйӈэ гэнмэйӈэвлин ӈинӄэй	
аны таӈымыльо гакоргавръоленат ытлыгын ымы ынкы	
галгэнаглятлен ытлыгэты ӈинӄэй	
ынӄо нанмын чымӈы рэӄокагты пууръу	
ытръэч	
с	 клявыл ынкъам ӈэвъэнйыръын нынымытваӄэнат	
ӄол итгъи ӄлявыл ивинигьи	
лыгэн ыʼвэӄуч эквэтгъи ӈэвъэн ӈытогъэ ынкъам аӈӄаванвэты ӄытгъи йытрыттэ рынэнин рымавынвы	
люур мэмыл ванвычыкойпы пиврэгъи ӈэвъэнйыръын ӄайымгойпы пиринин ынкъам мэмлычыкогты рэквэтэвнин	
рагтыгъэ ӄлявыл — эвын ӈэвъэн уйӈэ	
аны ӄлявыл ымныкэрэт гильуткулин — уйӈэ льук лывавнэн	
ынӄо эргатык ӈытогъэ рэӄокалгын льунин	
ивнин риӄукэтэ ивнин ӄлявыля риӄукэтэ ивнин ытри ынкы варкыт	
гынин ӈэвъэн гэлгылин мэмыля	
рагтыгъэ ӄлявыл ынкъам купрэн ынанъомрычьын рытэнмавнэн	
ынӄо эргатык эквэтгъэт копрантыватысӄэквъат	
риӄукэтэ гамгаваны нэнайӈоткоӄэн ӄол льунин ынӄо йыӈотконэн — эвын колё тыкгаткэта	
ивнин риӄукэтэ йыӈотконэн — эвын колё тыкгаткэта	
ивнин риӄукэтэ ынкы рытваннэнат	
риӄукэтэ ивнин мачынан ынкы нытваркын	
ынӄо эргатык купрэт ёпаннэнат эвын гаквален ӈавмэмылчыӈын	
ынӄо рырагтаннэн ынкъам тэнуйгын йыннин	
ыʼттъын ратвынэн рывэнӈынин авынаёльэты линлиӈ йытонэн мэмылыткынык рытрилнин	
ынӄо ӄлявыл ӈытогъэ	
этъоӄайӄын рэсӄиквъи — люур рымъэйӈэнин	
ӄлявыля ивнин ивнин ӈэвъэнйыръэ с	 аʼмыным аны лыгитэнчимгъульын ӈэвысӄэтӄэй чама нылгэнываӈэӄэн	
ытлыгэ ытльата ынкъам ытленъюрык гылёо нылгыӄин ытлён	
энмэн ӄулинымнымык ӄол гатъылыӈолен ӈэвысӄэтӄэй	
аʼмыным аны лыгитэнчимгъульын ӈэвысӄэтӄэй чама нылгэнываӈэӄэн	
ытлыгэ ытльата ынкъам ытленъюрык гылёо нылгыӄин ытлён	
ынкыым мэтчымчек нытваӄэн нымнымӄэйык ӄол эӈэӈыльын	
ӄынвэр ытлыгын иквъи наӄам ӈутку варкын мэтчымче нымнымӄэйык лыӈыр амытва рытъё эӈэӈыльын	
ӈэвъэнэ ивнин юрэӄым нъынмэлевэннин	
наӄам ытленъюӄэгти нытэргыръоӄэнат лиӈвиттэ чакэттэты	
эквэтгъи ытлыгын аӈаӈыльэты	
пыкиргъи нымнымӄэйык	
иквъэт эʼмитлёным ынин яраӈы	
ӄытгъи ӈэнри	
ярачыкогты рэсӄиквъи	
люур вай начайпатгъан	
чайпанмаым нывэтгавчетӄэнат	
нэнамӈылёӄэн рэмкыльын	
мэӈӄо етгъи	
чаёплыткогъат ынӄо эквэтгъэт	
пыкиргъэт	
лыгэн эвыр йъонэн тъытльэн эчги вулӄытвигъи ынраӄ эльоткомгой	
колё аны нылгикэльэткульэтӄин чама лыгэн нылгэярарпэгляръоӄэн	
наӄам тъытльэн ыныкгиӈкы нинэнтыӄин	
эргатык лыгинъэ кыеквъи эӈэӈыльын	
рыгъевнин тъытльэн	
ынкы вусӄымчыку нэнанпэгляръовӄэн лыгэн икумиӈкыри нинэнтивыӄин	
ынӄо тъэче кивыткугъиым — иквъи итыкым вай лыгэн ӈэранъылё рэмэлеквъэ	
нивӄинэт авынральыт	
вынэ ынан мытрэркурӈын	
ӄынвэр рагтыгъэ эӈэӈыльын	
авынральа ыныкагты нэймитын лыгэчьыльын раквытчыӈын ынкъам лымӈэ мооӄор	
ынӄоры рэмкын эʼраткомгоӈӈой	
аны таӈэтъо ӈэвысӄэтӄэй галгэтъылыӈолен	
тэкэм люур вай эʼрама въигъи	
наӄам ӄытлыги люӈынмэлевэтэ рыннин	
ынӄоым ынӄэн эӈэӈыльын танлёнръэлягта гитлин	
лыгэн таӈӄонпы эвытрыкэ гэнъэтлин	
этъым лыгэыяагты гаялгытлен	
ыʼмто аʼмын ӄэглынангэт эты эӈэӈыльыт нылгинъыръыӄинэт	
с	 энмэн нивӄин ынанчинит ынӄэн гатвален тэленъеп	
энмэн нивӄин ынанчинит эвыр мэӈин ратъылыӈоркын ӄэнагтыркынэтык	
ымыльо амӄынъычо нинивӄинэт ымыльо гатакэчгыӄайма ӄитгытык	
ӄывалёмгытык	
ыныкит ыннэн уйӈэ этэкичгыӄэйкэ ритгъэ ӄол ынин ройыръыкэн рэвъигъэ	
эргатык ӄытръугъэт	
ымыльо гэтэкичгэ гитлинэт	
ӄолетъылё ӄутынин экык тъылыӈогъэ	
эргатык йыннэн эӈэӈыльын	
иквъи эӈэӈыльэ ивнин эргатык ӄытгъи эӈэӈыльын эвын гъэӄэрэлин тъытльэн	
аʼтав ильуткугъи	
авынэльоткогты въигъи экык	
люур ытлыгын иквъи эӈэӈыльэ пынлёнэнат еп гымнан гымнин ильуткукэлы эʼйӈэвкэ еп эпкиркэ въигъи	
ыныкит нъыпкиргъэн ӄырым нъывъигъэн	
этынва пынлёнэн эӈэӈыльэ ивнин этынва пынлёнэн эӈэӈыльын иквъи ыныкит энамынгыкватка ринэнтыӈ нэмэ ӄол рэвъигъэ экык	
этынва ивнин мынгыкво йылнинэт мытлыӈэн ӄорат ӈирэӄ ыʼттъыт ӈыроӄ иʼгнэлгыт	
эӈэӈыльын рагтыгъэ	
нэмэ ӄол экык тъылыӈогъэ	
нэмэ йыннэн эӈэӈыльын	
нэмэ ӄытгъи	
ильуткугъи	
ынкъам иквъи ӄэнамынгыкватгэ	
пытӄымыкыӈ мынгыкваннэн	
эквэтгъи эӈэӈыльын	
лыгэн эквэтгъи въигъи тъытльэн	
ытлыгын иквъи эккэт тэлпыркыт	
ынраӄ ӈээкык тъылыӈогъэ	
нэмэ эӈэӈыльын йыннэн ивнин эӈэӈыльын нэмэ ӄытгъи	
нэмэ ильуткугъи иквъи ытлыгэ ивнин этынва ивнин эӈэӈыльын иквъи анӈэнайпыгъэ эӈэӈыльын эквэтгъи лёгмынгыквата	
ымыльо люӈвъитэ итгъэт	
ынӄоры эӈэӈыльын эʼӄу нэтчын	
ымыльо нивӄинэт ымыльорык эʼӄу нэтчын	
ынӈин тэленъепкин эӈэӈыльыт нырагаймычьавӈыӄэнат	
с	 ылвылю элек нынмыткоӄэн	
ипэ ӄол итгъэт увильэтгъэт ылвытъуле лыгэн ынкы напэлянат уӄӄэмчыку эръэйыръын ынкъам ыпалгын	
эвын етгъэт рэӄэ ыпалгын гаткоӈӈолен ымы эръэт гэтъэттывилинэт	
ӄол ынээльын иквъи кита ӄол чайвыткоӈӈок ныпэлятын аʼтав гынрыру мынылгын ръэнут рэркын мури амӄынӈыток	
ымыльо ылвэгилигъэт ӈыраӄав пэлятгъэ	
ынанӈэнчьан пэлятыйгот нэнтын	
тытлык атчыгъэ ынӄэн оʼравэтльан	
эвын амгынотъылё нынъэлӄин	
люур ранмэйпык виилетгъи	
лыгэн ынкы эӄуликэ нъатчаӄэн	
эмӄэлелвынэ нивӄин	
вэчьым ӈотӄэн ныетӄин	
эвын рэгъи таӈамъыттъымъеквэйӈын ӈэвъэнйыръын	
авэтываӄ ӄлявыля пэнрынэн	
аны энмэн гэтэйкэвлинэт	
люур амъыттъымъеквэйӈа авынтайкавэты ивнин йъарат амӄлявылторэ варкынэтык яйвачгыргыторэ	
вэлерым ваӈэльо митыркын	
аны энмэн оʼравэтльаӄай гувильэтлин амъыттъымъеквэйӈын тыргэтъюунин гыргоча ыпалга энайпаннэн	
ынӄо иквъи ӈэвъэнйыръын тагам оʼраӈанӄо ӄылиги	
лыганлыгъэ оʼравэтльан — ӈэвъэнйыръэ ивнин эвын гитэнин — йыӄӄайъым ӈэвъэнйыръын ынкы гитэнин	
оʼравэтльата ивнин матанэн	
еп чейвыткульыт эпкиркэ увильэтгъи ӈэвъэнйыръын	
люур пыкиргъэт ӈыроргарэ	
ӈытогъэ ӈэвъэнйыръын	
лыгэкоргаквъат ынинэльыт	
рэгъэт чоттагнэты	
ынанынпычьа матанэн	
ӄол анӈэнайпыгъэ инэльульын	
чейвыткугъэт нэмэ ӈыроргарэ ӄол пэлятгъэ	
ёрочыко нъэптыӄин ӈэвъэнйыръын	
ӄлявыл рэсӄиквъи ивнин вынэ ӄырым	
элгыӄай эйминнин чит вылгыпыркынэн	
люур вытры иргъи оʼравэтльан — тымнэн ӄытлыги	
эӄылпэ нэлгычыку рычымӄэннин кылтынин майык рыннин	
чейвыткульыт етгъэт ӈэвъэнйыръын никвъэн ӈэвысӄэтэ ивнинэт ынръам ӄол пэлятгъэ ынанынпычьын	
майгэӈкы ныгатгаткоӄэн	
люур лявтэты ръэнут эрэтгъи	
маленэн эвыр гитэнин — мутлымул	
иквъи эмӄэлелвынэ	
ынръам ръэнут	
нэмэ гатгаткоӈӈогъэ — нэмэ йиннин мутле	
ӄынвэр налгымай рырыткунин — эвын ынкы льунин ыргин ытлеӈи ӄытлыги ӈавъанйыръиӈа ганмылен	
лыгэн авъеткынка нэмэ румэкэвнин	
ӄутти ытленъют етгъэт — винвэ ивнинэт ынӄо эргатык ымыльо чейвыткугъэт	
нутэк увэрайӈын нэтэйкын	
аны таӈымъылёӈэт гэкымъыгичилинэт	
лыгэн увэрайӈык ныёльатӄэнат	
ӄынвэр ыʼттъымил майӈаӈӈогъат кымъыгинив	
нэтэйкын	
аны таӈымъылёӈэт гэкымъыгичилинэт	
лыгэн увэрайӈык ныёльатӄэнат	
ӄынвэр ыʼттъымил майӈаӈӈогъат кымъыгинив	
ынӄо эргатык ӈэвъэнйыръын нываӈэӄэн чотыткынык	
люур кагынмыткыната ӄочелгылгыӄай льунин	
ӈэвъэнйыръын иквъи ӄочелгылгыӄай люур иквъи ивкэ ӄун миквыт — гыныкы нэтэйкын нутэк увэрайӈын	
ӄэглын эргатык чайвытконвэпы етык никвъэн ӈэвысӄэтэ ивнинэт виин ӈотӄэнат чемынгыт ӄынчичьэркыниткы кэргымма	
люур эвыр нэгитэн — гагырголятлен	
нырэпириӈӄин — нылвавӄэн пирик	
гырголятгъэ	
ӄытлыги ӄучилгыӄэе гангырголявлен… ныпичгыӄин вэгрэтэм с	 ганымыльавлен нынну ынкы — вэгрэтэм	
аны ытлён таӈвэнъым ныпичгыӄин тэӈпэнин ӄонратвальын ымыӈ нымным ванэван чымче нытван миӈкыри ӄун найылгавӄэн рэлӄынӈыт мэӈӄокэнат рэмкыльыт кытамчачва	
ынкъам ынӄэната найылгавӄэн	
наӄам ытлён лымыльын ӈирэнӈэвыльын	
ытлён еп лыгэн аʼатчек эʼквыргъам лыгэн гэлелютлин эвын лыгэн гэмэчынпэвылгэтлин	
ӄулитгивик ӄол ӈэвъэн рылейвынин ӄаагты	
ынкы эвын гагроръолен ӄаат эвын ныгръоӄэнат	
ӈэнку ӄаатагнык гытгык ӄача пэнъёлгын нэтэйкын наӄам ӈэйгиӈкы нытваӄэн эвыр ӈэлвыл гытолыӈкы нытваӄэн	
тэкэм пэтыкэлвайынвык увэмгогъат ынкы пэтыралӄаӈынвык пэтырытын нылгинымкыӄин	
нарычгытваӄэн ыʼвэӄуч ӈэвъэным нувиӄин	
ынӄо мачгырголягты ӈэвысӄэт уӈэлгъи	
ынкы ууркиткугъи ӈэвысӄэт ынӄо ыʼваӄочегты ӄытгъи эвтылягты нэмэым ӈан нунрэпэтӄин тыляма наӄам нъэӄэгнитӄин	
люур вай авынтыляма гыткаӄач лыгэгтонрапатгъэ	
ынраӄ тиӈук нэналвавӄэн	
наӄам рай ынкэчыку нинэлгийгуткуйвыӄин гыткалгын рэӄэ	
ӄынвэр тиӈунин гыткаӄач — эвын ынкы рээн йытонэн ыʼлчыкойпы кайӈиӈын лыгэн ынӄэн гыткак рээн йытонэн	
ыныкит гитэнин ӈэвысӄэтэ аны гэлгигынтэвлин оʼраыʼваӄочеӈӄачагты	
наӄам нылгиӄулильэтӄин	
аны вай ръанотайӈоон	
нэмэым ӈан нунрэпэтӄин тыляма наӄам нъэӄэгнитӄин	
люур вай авынтыляма гыткаӄач лыгэгтонрапатгъэ	
ынраӄ тиӈук нэналвавӄэн	
наӄам рай ынкэчыку нинэлгийгуткуйвыӄин гыткалгын рэӄэ	
ӄынвэр тиӈунин гыткаӄач — эвын ынкы рээн йытонэн ыʼлчыкойпы кайӈиӈын лыгэн ынӄэн гыткак рээн йытонэн	
ыныкит гитэнин ӈэвысӄэтэ аны гэлгигынтэвлин оʼраыʼваӄочеӈӄачагты	
наӄам нылгиӄулильэтӄин	
аны вай ръанотайӈоон	
ӄынвэр ӈан тэӈынпунӈитэвнин кэйӈын гынтавычгатгъэ кайӈиӈын	
рагтыгъат ытри	
ынӄо нэмэ элеръугъи	
тылванымтакачгыка ынръа гатвален ӄоныръым эвын ынӈин эмӄынгивик анымтакачгыка нытваӄэн вэгрэтэм	
таӈымыльо вээм ръилеръугъи	
кыткытръогъэ	
анольатынвык тылегъи вэгрэтэм	
ӄаанматыльатгъэ ынӄо имтилӄытгъи ӄаальатакватгъэ	
тылвамыргынан ӈэвъэнти пэлянэнат	
наӄам ӄол ӈэвъэн нанӄыльын	
нынныӈыттыӄинэт элеӈит	
юур рай ӄулиныкитэ мэлӄэпы ръэнут нывыргыргыръуӄин наӄам мэлӄыткынык таӈвэнъым мыгтэкичгыльын	
ынӄо эргатръогъэ нэгитэнэт тэкичгыт	
аны эвын гэлгинуйвылинэт тэкичгыт	
ынӄо нэмэ йылӄэтгъэт ӄуливулӄытвик	
кыеквъэт — эвын тэӈуйӈэ тэкичгыт милӄык таӈымыльо гэнуйвылинэт	
аны нылгайылгавӄэнат	
ӄулиныкитэ яракэн рэнмырэм натъайытчагъан лыгэн нынӄъэӄыръувӄин	
ӄытлыги ынӄэнат кэйӈыт	
амайылгаым ванэван нырэӄынэт ӈэвысӄэтти	
ӄынвэр ӄолетъылё тэӈэтэкичгыкэ нъэлгъэт — таӈымыльо гагтоленат кэйӈэ	
ӄуливулӄытвик энарэрыльатыӈӈогъат рэнолгыгэӈгыпы лыгэн ӄун нылгивэгыткульэтӄинэт уйӈэ нытваӄэнат	
люур ӄотляйӈын ёрогты кытгъи	
ерочыкон нэнчимиръэвын	
нанӄыльын нэпиригъэн	
ынӄо таӈавынӄолельыръогты нанынтоӈатын ӈаргыногты	
эргатръогъэ	
таӈамынан нъэлгъи	
чимгъугъи ӈэвысӄэт	
тэйкынин тытлык ваны варэсӄыткынык	
румэкэвъюунинэт уунъыкэнъут	
ӈэнку натчытваӄэн	
вулӄытвигъи	
нэмэ лыгэн ярачыкогты авынгачагъат	
ытлёным ӈоон гыргол нывакъотваӄэн	
нэмэ моогъат энарэрыльатык — инэльук лываквъат	
ӄол ӈытоӈӈой	
ӈытосӄэвыльын ӈэвысӄэтэ ӈыленӈылетэ инэгнэрэннин	
ӄаптэткынык иргъи ӈыленӈылет — лыгэным эвыр ынкэӄэй ӈылетръугъи кайӈиӈын	
авынгынтавыльатэты йытрыкымгытръогъэ ынӄоым гапэӄэттатлен	
ӄотляйӈаым таӈгэмо нинэлгыӄин тылвыльын ынин томгиӈын	
плыткугъи энарэрыльатык	
ӈытоӈӈой кайӈиӈын	
нэмэ рэрэннин йынйынчыӈын рылвэтъюунин — ӈоонко пэӄэттатгъэ	
уйӈэ нъэлгъи эгытликэйӈыкэ	
ӄолетъылё пыкиргъи ӄаальатыльын	
ӈэвъэнэ лыгэнитык лыгъэйӈэчьивнин раӈӈытайым	
эʼми ӄол ӈэвысӄэт	
энмэч ымыӈ гым вэнъыгну тыегтэлык	
лыгэн аны гыт мурык аӈъачгыргэгыт нымытвак	
нэмэ нымытваӈӈогъат рымагтэты	
гытгаръогъэ	
ялгытгъат	
рэвиквъэт йичьэннупык ӄача	
ынкы ынраӄ кэтэм гатвален пэнинэльын	
ӄлявыл чама ӄэгъюргын	
тараӈыплыткогъат	
уʼмуттуут пиринин ӄыляволя ынкъам йъонэн въильын ынкы ытръэч нытваӄэн пыглылявыт	
ынӄэн кыплынэн — рычимиръэвнин	
ынӄо рагтыгъэ	
вулӄытвигъи	
ривылӄытгьи	
наӄамым ӈэлвыл ярак камлелы нытваӄэн	
ӈэвысӄэт амынан ярак пэлятгъэ	
айвэчгыръогъэ	
ӈэвысӄэт ванэван ныйылӄэтын	
люур рай ръэнут выргыргэтгъи тытлыӄачайпы	
ӈэвысӄэт палёмтэлгъэ	
нэмэ рай выргыргыръугьи	
яраттатгъэ ӄытлыги	
рыногыргэпы левыт ръылинин	
ынӄо нывэтгавӄэн микынэ гымнин левыт гэнчимиръэвлин	
илпыгитэ ръылинин увик	
ээ вынэ авъеткынка ӄытватык	
эрэтгъи рыногыргыткынгыпы ынраӄ аграткынык иргъи… эʼми авынральын	
ээ уйӈэээ	
ээ уйӈэээ	
чьовыргын рывэнтэннин	
ӈэвысӄэт гэлгичеӈыттэтлин рыпэт гэтэӈулвэвлин ыннэнпэнинэк	
пынлёльатыӈӈогъэ кальайӈын микынэӈ гэнчимэвлин	
ээ вынэ ӄымӈылтэлыркын	
ӈэвысӄэт моогъэ вэтгавык гымык ыʼвэӄучитэ ынӈин рыннин миӈкыри ӄун лыгиӄэгъюргын гымнин ыʼвэӄуч чама лыгъэткиӈ	
лыгэн ӄун эʼӄэгкутъюунин кальайӈын иквъи мурык рэтэӈычьэтгъэ	
ынӄэн ӄырымэн кэлы — въильын пэнинэльын	
ынӄо рынтоӈаннэн	
эргатык эвын эргыръоӈӈок ӄлявыл рагтыгъэ	
аʼмын эвын уйӈэ ярак ӈэвысӄэт	
ӄырирнин танлымынӄо—льук лывавнэн	
ынӄо маёлгыткынэты ӄытгъи — эвын ӈэнку нарычгытваӄэн	
гитэнин — эвын гэвъилин	
люӈпиритэ ымыӈ рыннин лыгэн рагтыгъэ кытгынта	
рырэйвэвнин яраӈы лыгэӄылпэ ынкъам ялгытгъэ	
нымгутылеӄин	
гэлгуврэмгутылелин	
рэвиквъи вытку волӄытвэма	
тараӈгъэ лыгэӄылпэ	
лыгэн аплёратвака — рай ӄолейӈын мооръэтыӈӄачайпы вэгрэтээм	
эʼмитлёнайгоот	
колё наӄам отконаӈайӈыт нынрыӄинэт	
пыкэрычгатгъат кынмал лыгэн ынкы нанмын вэгрэтэм ынаным иаʼм ныпичгыӄин	
с	 энмэн ӄол имъэлильин ӄлявыл аʼмыным нивӄин нивӄинэт энмэн ынӄэн имъэлильырык гатвален тэленъеп	
энмэн ӄол имъэлильин ӄлявыл аʼмыным нивӄин выквылгын ӈутку нинилгэтӄин ӈилгэ ынкъам ныриӈэӄин	
ыяа гырголягты риӈэгъи	
ӄолетъылё колё ёо гэпкитлин айгынлейпы	
наӄам ынкэкин ымыльо гивинилинэт — гэнльэтэтлинэт гэлыткынык ымыльо имъэлильыт ӄлявылтэ	
ынӄо ӈырача кивкы ӄлявылен нэнэны гивлин эʼптэ гым ытлыгмил мыриӈэгъэк	
ытльата нинивӄин ынӄо гэвэнэчален имъэлильын	
ӈинӄэй ынӄэн тъэче киквъи ёаʼтык ярак	
ынӄоры ынӄэн ӈинӄэй иквъи аʼмын амморгынан мытынъэлмык	
мэӈӄо мури мытраӄамэтва	
лымӈэ иквъи ытльата ивнин ӈинӄэй гивлин ытльата ивнин эккэтэ ивнин кита имъэлильын мыёпатынат аӈӄата рыльататъёттэ	
ытльата ивнин ӈинӄэе ивнин наӄам ёо колё	
ӄынвэр ытльата ивнин ӈинӄэй иквъи эвыр трэльуӈын эӄылпэ трэетгъэ	
ымыльо имъэлильыт гумэкэтлинэт нивӄинэт эквэтгъи	
колё ёо	
авынтылягты ӄытгъи — ӄол льунин ӄлявыл нэмыӄэй риӈэльын	
ивнин люур иквъи гытым нырэӄигыт	
имъэлильэ ивнин уӈиильэ ивнин имъэлильэ ивнин уӈиильэ ивнин ынӄоры ынӈин вэтгавма люур уӈиильэ кыплынэн аʼлыгатгата имъэлильын	
левыт гэчвилин	
имъэлильын эрэтгьи гэлыткынык иргъи — уйӈэ эриӈэкэ нъэлгъи	
ынӄоры уӈиильэ аʼлыгаттэ тиӈунин эйминнин ынӄо нымэльэв нъыркыплынэн	
имъэлильын риӈэгъи выква иннин уӈиильын — рымутлытъэвнин	
уӈиильын эрэтгъи гэлыткынык итгъи	
мъэлильэ выквылгын тиӈунин иӈӄун нъынчимэвнин левыт иӈӄун нъывъигъэн	
эчги тиӈунин имъэлильэ аʼлыгаттэ люур рыркайӈын пиврэгъи	
эчги ынӈот рыннин эчги тымыркынэн—рыркайӈа ранӈавнэн уӈиильын	
уйӈэ ръэнут гэльулин — ганӈатлен	
ынӄоры имъэлильын рагтыгъэ	
пыкирык эвын гэмутлылин	
никвъэн тумгэ ынӄэйына гэнъалыгатгаплен чит	
энмэн уӈиильыт гэнльэтэтъюулинэт нэмыӄэй	
энарэрыльа гинэльулин гэнъалыгатгаплен	
паагъэ риӈэк	
элеръугъи	
панэна эмэлевкыльин левыт	
иквъи эʼптэ гым мычавчывантагъак льораӄоймагты	
имъэлильыт ӄытгъэт	
пыкиргъэт льораӄоймак эвын уӈиильыт ынкы нэмыӄэй атынвыльын ынкы	
ӄытлыги ынин атынватъё ымыӈ гачавчывантален	
ӈирэче кивкы ӄытгъи уӈиильын	
ивнин имъэлильэ ивнин гым эʼквырга тымэйӈэтык ынӈин вальэгым	
уӈиильэ нинивӄин ӄэйвэ мэлгыт тыльугыт льэлеӈкы риӈэк	
имъэлильэ нинивӄин эты элвэльин	
уӈиильэ тумгыт нинивӄинэт тумгэ нивӄин ӄэглынангэт лёӈынма рагтыгъат имъэлильыт	
пыкиргъэт	
румэкэвнин имъэлильыт ымыльо	
ивнинэт ӄол имъэлильын иквъи экык иквъи ытльата ивнин вэчьым гыт ымыӈ рэӄысӄычевыӈ ӄырым ӄыетги	
ӄынвэр ынӄэн эккэӄэй никвъэн имъэлильэ нэмэ экык риӈэгъи	
нэмэ выквылгын пэнин	
патгыргылгын льунин гыргол	
лыгэн ынкэгйит гатаален	
пинтыӄэтгъи гыргол — эвын ынкы льунин ӈагчыӈын никвыӄин	
ынкэгйит нылеӄин	
иквъи	
миӈкэтэ гыргоча мытааʼн	
юур никвъэн ыныкит ынкы рэймэвнин эвын ытлыгын ынин ынкы варкын — кымъыйӈа гэпирилин мынга гытката	
эккэтэ льунин ытлыгын галягъэ	
ивнин ивнин эккэтэ ивнин тылӄыриргыт	
ытлыгэ ивнин ӈотӄэн кымъылгын нымэйыӈӄин колё гыткат нымкыӄинэт нивлыӄинэт	
вайым гым ымыльо вагылгын гинэплин чамъам трэриӈэгъэ ӄонпыӈ гым ӈутку тынъэлык	
эккэтэ ивнин тиӈунин выквылгын	
выквылгын ринтынин — кымъылгын кымъукэтгъи	
ытлыгын пынлёнэн ивнин ытлыгэ нэмэ тиӈунин	
нэмэ ринтынин	
нэмэ кымъукэтгъи гынмылкинэк майыӈкы	
ытлыгын пынлёнэн нэмэ тиӈунин	
ӈыроӄавкы ринтынин кымъылгын ымыльэты ӄынур тымнэн — гыткат янра ымыӈ ынин ытлыгын тымнэн	
ынӄо грулмыгъи ытлыгин иʼнничгын льунин	
ынӄэн эйминнин	
иквъи	
вэлерым ытлыгын тыльугъэн	
ӈотӄэн эмэлкэ ытлыгын тынрагтатын	
ӈэвъэнэ рэльугнин ӄэглынангэт	
агтыгъэ	
пыкирык ивнин люур ынӄэн ытльата ивнин мэӈӄо льугьэн	
эккэтэ ивнин наӄам ымыльо гыткалгыт нымкыӄин	
эвын аʼӄаятыӈ гымнин ытлыгын— кымъэ гэпирилин	
ытльата ивнин эккэтэ ивнин эмимъэлик тынъэлык ӄырым лым ыяагты мылӄытык	
вэлерым ытлыгын тыльугъэн	
ӄонпыӈ игыр тыпаак ытръэч эвэнэльэты игыр трэвинрээркын	
игыр ӄонпыӈ ыяагты риӈэк тыпаак	
с	 аʼмыным аны нылгэӈъоӄэн ымы валы чаат кукэт пойгыт уйӈэ наӄам ӈэлвыл нымкыӄин	
энмэн нанӄытэмтэӈ ганымытвален ытръэч тэӈэмӈэлвылекы уйӈэ аракыльэн ымы лыгэн ӄун ӈэвъэн уйӈэ таӈамынан ганымытвален ӈэлвылекы	
аʼмыным аны нылгэӈъоӄэн ымы валы чаат кукэт пойгыт уйӈэ наӄам ӈэлвыл нымкыӄин	
энмэн нанӄытэмтэӈ — ынӄэн нынны ынин — аны нылгэӄамэтваӄэн ыныкит гытъэвкы	
ӄол итгъи вулӄытвик ӄаанматгъэ лыгэн кытгынтыпэрэта рыннин ӄораӈы	
наӄам аны нылгининъыӄин нанӄытэмтэӈ чама нылгэнымлыӄэн	
ынӄэн ынкы кытгынтыпэрэнэн ӄораӈы	
ынӄо рилгыпэтэ рыннин ынраӄ эрынвэ рыннинэт гыткат лыгэн мыленинэт гыткат мынга	
ынӄо тэтивэле инэвэнӈэтгъи	
ынӄо ӄорэн нанӄын тэйкынин ынкъам мэмлытыёнэн ынӄо рыратыквыткынык рытрилнин	
ынӈин нувиӄин нанӄытэмтэӈ ӄорананӄыткынык вычгывыквыткынык	
таӈымыльэты ыпаннэн аймак	
ынӄо гатарыгъёлгынлен нанӄыванвылӄыл гэтэйкылин	
аʼмыным ӄамэтваӈӈогъэ апаӄатлыткогъэ аны гаӄамэтвален	
таӈымыльэты кунин ӄаанмэ	
ынӄо ӄутгъи нанӄыйӈын гэлгимэйӈэтлин гагэнрычгатлен	
ынӄо ӈилгэ тимтигнин нанӄын	
ӈэлвыл вэгтилгъи	
наӄам ыныкит ныгытъэвӄин нылгимӄытвиӄин нанӄын	
наӄам ыныкит ныплыӄамэтваӄэн нылгэгэнрычгатӄэн нанӄын рыпэт ӄун кылтэ нинэтчыӄин нанӄын	
ынӄэн тэӈэмынӈин ганымытвален тумгэӄэй нанӄытэмтэӈ	
аʼмын ӄол итгъи вулӄытвик нэмэ ӄаанматгъэ	
ынраӄ нымэчыӄэргыльатӄэн увэма	
ӈэлвылым нытлытваӄэн	
люур вай рымъэйӈэткун	
авач	
авач	
лыгэн эвыр гагчыръогъэ нанӄытэмтэӈ	
эӄылпэ эръыкыргыт ӈирэӄ энатыёйвынэнат уунъыкэнъутэ ынкъам рытрэтэ льулӄыленнинэт ынӄоым мачыяа рывакъовнэнат ӈирэк рытрэльулӄытльэт эръыкыргыт	
аны ӈоты энмэч гапкэрыӈӈолен ӄытлыги эʼӄэльымкын	
ӈэлвылым ынкы нытлытваӄэн панэна	
ынӄо атчысӄэквъэ нанӄытэмтэӈ омкычыкогты	
аны вай нылӄэгнэвъюуӄинэт мачыяа вакъотвальыт эръыкыргыт тиӈурэ	
нынпыткэвъюуӄинэт тиӈурмъэмитэ вачаӄ ванэван ыʼнынпэӄэттавынат эръыкыргыт миӈкыри ӄун нивӄинэт ытри энмэн ынӄэнат — ӈирэӄ оʼравэтльат	
натаӈылвавынат тымык	
ӄынвэр найъонат ӈирэӄ эръыкыргыт	
ӄытлыги ынӄэнат — эръыкыргыт ытръэч уунъыкэнъутэ гэнатыёленат	
выл нымкыӄин наӄам уйӈэ этынвыка опопы моргынан ӈэлвыл мынылгын миӈкыри ӄун эʼми авынральыт	
энмэч эргатык мынагтатын ӈэлвыл	
тумгытым ночыткоӄэнат нанвэтгавын ӈэлвыл эргатык агтатынвы	
аʼмыным энмэч тэӈунтымэквъэт ынкы ӄамэтвальатгъат ынкы	
эчги ӄэмиплыткугъэт ынкы лыгэн йылӄатчагъат	
наӄам таӈымыльо ирвыгинив ыннэнлеӈкы натанмайӈэвынат ынӄоым йылӄатчагъат	
аʼмыным нанӄытэмтэӈына чамэттанэнат йылӄыльыт йъонэнат — эвын таӈвытрыӈ ныйылӄатчаӄэнат аʼӄалымкиӈыт	
ынӄо танмайӈытвальыт ирвыгинив майынляйвынэнат нотагты омкычыкогты ынӄо йъонэнат йылӄыльыт ытръэч ыннэн пойгын рынрынин	
эвын ныӄынӈырвэлыръоӄэнат эʼӄэльыгинив	
аны рымъэйӈэнинэт эʼӄэльыгинив ынӄо йъонэнат йылӄыльыт ытръэч ыннэн пойгын рынрынин	
эвын ныӄынӈырвэлыръоӄэнат эʼӄэльыгинив	
аны рымъэйӈэнинэт эʼӄэльыгинив аны гаралелӄотчаленат аʼӄальымкычгын	
лыгэн лыленвэнтинэӈу ныпойгырэтръоӄэнат — уйӈэ льук нылвавӄэнат	
аны ынкы кэмчичевръульыт лыгэн нэнанмыткойвыӄэнат пойга нанӄытэмтэӈына ынкы тымыткойвынэнат таӈымыльо	
ынӄо тумгэӄэй нанӄытэмтэӈ ирвынӈэгъи игырым эʼӄэльэ нарынноркын	
вулӄытвигъи	
люур ӈайъэннысӄэпы ининигъи этратчыӈын эвын гаӄолема	
нылгирымъэйӈэткуӄинэт нанӄытэмтэӈ	
нанӄытэмтэӈым нытаӈонтымытваӄэн таӈванэван найылгавын энмэч нытэнмавыткоӄэн	
люур пыкэтчагъат аʼӄалымкиӈын	
накамлелтагъан нанӄытэмтэӈ	
аны нанӄытэмтэӈына пойгычгын гэнилюлин	
люур гырголятгъэ таӈампойгыльата нанӄытэмтэӈ	
оолёколё аны нылгинымкыӄин аʼӄальэтратчыӈын	
люур выентэтгъи камлелтаё нанӄытэмтэӈ	
аны ынкы моогъат маравкы наӄам пойгыльата мараквъат	
аʼмыным нэмэ нанӄытэмтэӈына тэӈыткунин эʼӄэльырэт	
эʼтки гэрмэвлин нанӄытэмтэӈ чама гамчытвэлен	
нэмэ рымагтэты нымытваӈӈогъэ	
итыкым ныйъойвыӄэн эʼӄэльэ вачаӄым тымык натаӈылвавын	
ӄол итгъи ӈайыткынэты ёпылӄэквъэ нанӄытэмтэӈ	
люур льунин ынкы ӈэвысӄэт ӈэйык ивтыл	
нэнамӈылёӄэн нанӄытэмтэӈына ӈэвысӄэт эʼмъим гынин ытльатэвытлымым йичьэмиттумгыт	
кытвылӄуным рэӄэ нытэйӈэтигыт	
ынкъам ынӈин нытэйӈэтигым	
ынӄо лыгиейвэчеквъи нанӄытэмтэӈ ивнин эвыр гынин нэмыӄэй уйӈэ опопы кынмал мыннымытва	
лыгэным ӈэвысӄэт лыгэкоргаквъэ	
ынӄо эквэтгъэт ӈалвыльэты	
аны ганымытваленат ынкы	
энмэчым гаранӈаленат ытри	
энмэчым аккантогъэ ӈэвъэн	
йытонэн ӈинӄэй умилгуну нынны гитлин	
ынӄо эчги ӈэръамытлыӈгэвэльо нъэлгъи умилгу нэмэ ӄол ӈинӄэй уʼрэтгъи	
ынӄэнат ӈинӄэгти мэйӈэтгъэт энмэч мачамнотайпы нылейвыӄинэт гэтленъютэ	
лыгэным лыгэыяагты нылӄытыльэтӄинэт нанӄытэмтэӈын эккэт наӄам ытлыгын пэнин ӄораӄ вальын	
нмэч умилгу мачьаачеко гэнъэтлин ытлеӈиым энмэч майӈыӈэнӄагчыӈын	
умилгун ытленъюн нынны — тутъылӄут	
аны ӄытлыги ытри нырэрмэвӈыӄинэт	
ынӄо эчги тутъылӄут мэйӈэтгъи аʼатчеко нъэлгъи ивнин умилгунэ ынӄо амъянра нъэлгъэт	
аны котчой нутэк нытваӄэнат тэӈэмкытэ ярагты нылӄытӄинэт	
люур ӄулиникэк тутъылӄутынэ ивнин ынээльын нутэк миӈкыри ӄун умилгу вэнъым галгэмчытвэлен ынкъам умилгунэ нинивӄин ытлеӈи тутъылӄутынэ вэнлыги нинивъюуӄин ынээльын еп ныппылюйгыт	
энмэч этъоонмыл эвыр мэчынкы рэнъэлгъэ мачынан ынӈин ӄытваркын ынӈэ акалырока энмэч рымагтэты аʼтав мынлеркын	
ынӄо эквэтгъэт амъянра	
нэмэ ӄулиникэк льувылгык ивнин ытленъютэ ынээльэ ивнин гытым	
эквэтгъэт нэмэ амъянра нотагты	
галгоратваленат нэмэ эльувылгыкэ	
ӄулиникэк нэмэ льувылгыгъэт	
нэмэ йынатъёоӈӈонэн ытленъютэ умилгу	
нинивӄин ынӈаталым эты игыр тыйъогыр	
умилгу нычимгъуӄин нивӄин нинивӄин ытленъютэ умилгунэ ивнин	
вынэ эвыр опопы	
аʼмыным моогъат тэйкэвкы	
иаʼм нэнагнатъёоӄэн ынээльын тутъылӄутынэ	
миӈкыри ӄун ытлён ёргэты вальын чама тотъэты вальын ынкъам ынӄэната ынээльын нэнагнатӄэн	
лыгэн ӄун ёргэты вальын	
аны нинэнтэйкэвэтӄин ынээльэ аны ӄэйвэ гэлгэрмэвӄээтлин тутъылӄутӄэй рыпэт ӄун нутэсӄын ӄынур ыʼльыл — гыткат ӈэнри нунрэпэтӄинэт	
милгунэ эʼннэпы эйминнин ынкъам нинэтиӈуткуӄин ыныкаӈӄачагты	
аны ныкытъыматыльатӄэн тутъылӄут — ытленъюӄэй	
люур ръэнут пэглягъэ — лыгэн эвыр ынкэӄэй пэӄэттатгъэ ытлеӈи	
ӄытлыги ытленъюн гыткалгын рыйылгынтэннин	
аны гакапчачавлен умилгу чама гэейвэчетлин тотъытлянъёгты	
ынӄо рырагтаннэн нотайпы имтитэ	
ытлыгэ пынлёнэн авъеткынка нытваӄэн умилгу	
ынӄо ытлеӈи иквъи ынӄо ытлыгын иквъи ынӄо умилгу нэмэ эквэтгъи	
ытлеӈиым ярак пэлятгъэ	
ярак галгоратъылытвален тутъылӄут	
ынӄо мэлеквъи тутъылӄут	
лыгэн эвыр эквэтгъи нотагты тутъылӄут	
аны горатвален тутъылӄут рэрмэвӈык	
ӄынвэр нэмэ люур льувылгыгъэт гэнээльэ	
ынкы ынээльын галгэкоргавлен ынӄо ивнин умилгунэ ытлеӈи ынӄэным виин ральонъёно мынылгын	
энмэч виин ёпынвыӈаеты мынытлепыткусӄивмык	
ёпынвыӈаеты эквэтгъэт гэтленъютэ	
аны ынкы гапэрӄытваленат ёпынвыӈайгэӈкы	
люур рай ӄол ёпылӄэвыльын ёпынвыӈаеты аны лыгэн ӄынур йъаяӄ нылеӄин наӄам илгиръыльын	
ынӄэн ёпылӄэвыльын торъаатчек туринъытвильын	
ынӄо ынӄэн оʼравэтльан кытэӄэй ынкы вагъэ ынӄо эквэтгъи	
ынӄо нэмэ ӄол пыкиргъи ёпынвыӈаеты	
ынраӄ ытленъютэ нинивӄин ынээльын нинивӄин умилгунэ наӄам мэрынрэӄэй нывэтгавӄэнат ытри	
нинивӄин ытленъютэ ӄынвэр эквэтгъи	
люур ӄулиникэк колё пыкитчыӄиквъи оʼравэтльан —ӄынур кэйӈын	
аны ынӄэн ытленъюӄэй наӄамлым лыгайылгавыльатыӈӈой	
ынӄо ытлён нивӄин ынӄэн умилгу аны ытлеӈи найылгавӄэн	
ытленъютэ нинивӄин ынӄо ивнин ытлеӈи эвыр рэнанмыгъа гым ынӈэ гыт вэты ӄун уʼрэвкэ лыгэн ӄонпы ынкы ӄатчытваркын	
вытку рэквэтгъэ ытлён ынкы вытку ӄэквэтги ярагты ынкъам ытлыгын ӄынымӈыляквын	
аны ӈан эчги ёпынвыӈайык тыттэтгъи танӈармайӈын аны гапэнрылен умилгунэ	
ынӄо лыгэн эвыр ивнин танӈармайӈа умилгу аны гапэнрылен умилгунэ	
ынӄо лыгэн эвыр ивнин танӈармайӈа умилгу аны ынраӄ моонэн пынлёк танӈармайӈа ынӄо ивнин умилгунэ танӈармайӈын чеӈэрым мытльувылгымык	
аны гамголенат пойгыльатык	
таӈымъылёӈэт гамаравленат	
инъэ моогъат маравкы	
наӄам ёпынвыӈайкэн лявтыткын нылгинычьувӄин эрвъэӈэты вальын	
таӈымъылёӈэт гапойгыльатленат умилгу ытри танӈармачьиӈын	
люур волӄытвэма тэкэм тиркытир нивтытвиӄин ынкы люур почьакагыргык выквагъэ пойгырынрыянвыкэн поӄыткын танӈармачьиӈэн ынӄо лыгэн эвыр пэӄэттатгъэ	
ынӄо иквъи энантэнмаквъэ энанмыгъэ энмэч ӄэнатаӈынмыгэ эʼтки танӈыӈавыйӈа гагтойгым майӈыпочьакагыргыльо	
ынӄо тымнэн умилгынэ танӈармайӈын	
ынӄэнына танӈармайӈа танлымынӄо ниниткэйвыӄинэт ӈэлвыльыт ынкъам ынанармачьо нитӄин ынӄэнайӈын наӄам ынин маравратчыӈын нылгинымкыӄин	
колё лыгэгаймычьыльыйӈо гатвален ынӄэнайӈын миӈкыри ӄун танлымынӄо гаӄороткольатлен чама маравтомга нинэпирильэтӄинэт ӈочьыткойпы	
ачак ынӄэнына ганмылен умилгуӄэйынэ	
аны ынӄэн ынкы пойгыльанма ымъылёӈэт гапаӈъэватычгатлен танӈармачьын энмэч елычгын ганточгатлен ныкэнчиӄыткуӄин	
ынӄо йъонэн ивтыл вальын ытлеӈи	
ынӄо ивнин ынинэльэ ынӄо рагтыгъат гэнээльэ	
ынкы ӄэйыӄын паӈъэвӈытотвагъат гэтленъютэ ынӄо эквэтгъэт	
ны ынраӄ ынкы нылӄырирӄинэт ыргинэт йъэлгытомгыт ынкъам ӄынвэр нэльунэт	
ыннэн йъэлгытомгын нылгэнымлыӄэн ыниным нынны пэрӄыё	
ыргиным гыттэпычьын нытваӄэн ымы ӄытлыги	
энмэч ынин нынны вэтгавчьомыльо	
ытри нытваӄэнат эннысӄыткынык	
пыкиргъэт	
ынкы лыгэн эвыр элкылнинэт вэтгавчьомыльона ытлывъёт	
ивнинэт ынӄо ивнинэт вэтгавчьомыльона энмэч пэтле рэпкирӈыт рыннольыт	
аны ынкы гатэнмавленат маравынвэты ымы ынӄэн пэрӄыён томгымкычгын	
опопы гым виин ёпынвыӈаеты мыёпылӄэвык	
эквэтгъи умилгу ёпылӄэвынвэты	
аны ёпынвыӈайыткынык гаёпытвален	
люур рай тэкэм тэркэвтытвэма моольычгын ӈоонӄо ининигъи	
ынкы атчыгъэ тумгэӄэй умилгу	
люур ынкы тэкэм ёпынвыӈайык ӄача вулӄытвининэт муульыт	
нкы гаманэгранпатленат	
ынӄо эчги тэӈвулӄытвигъи ӄытгъи манэгральэты	
аны умилгунэ гачамэтталенат манэгральыт	
ӄынвэр пыкиргъи манэгральык винвэӄэй люнльутэ нынтыӄин эʼӄэльэ	
люур ынкы вэнвыпалёмтэлгъэ манэграгэӈкы	
ынкы нивӄинэт ытри	
аʼмыным аʼтав игыр ныкитэ мынчамэттанат умилгун рэмкын	
ынӄэнат рыннольыт омэлгона миӈкыри ӄун ынан ганмылен ыргин ынанармачьын танӈармайӈын	
эчгиым ынӈин ивыплыткугъэт эʼӄэльыт винвэӄэй эквэтгъи ярагты	
ынӄо яральыт ивнинэт миӈкъым льунэт эʼӄэльыт	
ынӄо вэтгавчьомыльо иквъи ӄуттиым пытӄырымагты натчынат	
ӈалгыл ӄэнъевык галгатчыръоленат гъыттъыма	
аны люур нымгутылеӄинэт вусӄымчыку	
колё нылгинымэйыӈӄин моольиӈын нылеӄин ӄанъявэчгэтты	
люур эчги ынанэвтыляӈӄач вальакы мачгаляк ивтытльэтэ нъыттъытрилынэт	
аны гиинъыттъыт гапэнрытколенат моогты	
аны гэръилелин моольыйӈын оʼраыʼттъыёлягты	
ынӄо намгогъан танлымынӄо ыʼттъытрильюук	
аны ыʼттъыт гаӄолема гапэнрыткоръоленат	
ынкы муурил гэкымъугчитлин чинит ирвык ӄэтвэтръугъэт таӈымыльо эвыр эʼквырга чымӄык гэегтэтлинэт	
ынӄэнат ыргынан нэпиринэт маравтомго	
ынӄо нымытваӈӈогьат рымагтэты	
таӈӄонпы ытри нотагты ӄытыльэтыльыт пэниннэт рачвыӈыльыт	
с	 ӈалвыльиӈын ыргин аръаля нылгинымкыӄин рыпэт ынанчинит лейвэ итыльын	
энмэн ганымытваленат тэӈыннэнчеэкэй чавчывамкиӈын лыгэн ӄун нылгинымкыӄин рагэнэвчыӈын	
ӈалвыльиӈын ыргин аръаля нылгинымкыӄин рыпэт ынанчинит лейвэ итыльын	
аны оʼтчой ганымытваленат ынӄэнат рамкиӈын	
ынраӄ ӄол гатвален — ынин нынны мотлынто	
ынӄэн оʼравэтльан энмэч рэтинэнъэӄэӈгъэ	
ӄол итык вулӄытвик гараеквэлен мотлынто лыгэн танъямгарайпы ныпалёмтэлгэлеӄэн	
люур ӄолераӄайык палёмтэлгъэ тэкэм ынраӄ ӈъочьыраӄайык	
эвын ынкы ыргин ытлыгын нэмыӄэй нытваӄэн	
ныпавӄэнат ӈирэӄ ӈъочьыӈэнӄайӄагтэ ӈан ӄаамотля вулӄытвик	
наӄам ынӄэн ыргин ытлыгын ӈъочьо гитлин тъарӄаальо	
люур вай мотлынто рагтыгъэ ынкъам яральыт ивнинэт ʼтав эӄылпэ мынынръэйвэвын мургин яраӈы ынкъам мынгынтэв нотаӄалеты	
эӄылпэ нэнръэйвэвын яраӈы ынраӄ нэчвиркын чымӄык ӈэлвыл	
лыгэӄылпэ нэчвигъэн ӈэлвыл мачамчымӈы	
ынӄо гэмгутылелинэт лыгэн нотаӄалеты киткитым анымкычаӈэты	
ӄэйыӄын ынкы гатчытвален мотлынто	
эчги эмгынунныкитэ нъэлгъи тумгэӄэй мотлынтоӄай гаваӈэйпаратлен гамгарайпы	
нивӄин ик энмэн рэмкын вай ӄорачетыркын	
нивӄинэт энаральыт мургинэт ӄутти	
ик аʼмын ивкэ мыниткэчитыркын ӈэлвыл	
ӄытлыгиым ынӄэн гъыръунтэтлин мотлынто	
аны ынкы турӄулильыръук мотлынто гэлӄутръулинэт гамгараеквэйӈын	
лыгэн ӈытольын гапойгыма нынторъоӄэнат чиӈивэӄ гатэӈорма	
ынкы нымэйыӈӄин майӈымарав гатвален	
лыгэӄылпэ нэчвиткуйвын ӈалвыльиӈын — лыгэн ӄун тымӈэнӈэн нытымӈэчвэткойвыӄэн	
чымӄыкым лыгэн оʼравэтльат нынмыткойвыӄэнат ынкы — лыгэн ӄаачыко лымӈэ ярак ӄача	
ӄынвэр тэӈуйӈэ нъэлгъи арака эвыр ӈэлвыл — тэӈыннэн лёӈпэлята итгъи ӄораӈы	
вачаӄым ӄытлыги ынкы ӄол гапэлятлен яраӈы ралӄаӈынвык	
аны ӄынур пырӄаквылгын гэтэйкылин галгэнъомравлен аʼӄанчемавкы вальын	
ӄытлыги ынкы ӈирэӄ оʼравэтльат гэтуйвынлинэт гэӈээккэтэ	
люур пыкиргъи этратчыӈын	
рыркаӈэлгиӈа нъэлгынтакаӈатын ынӄэн яраӈы	
натаӈылвавын рыпирӄык	
ымы ынраӄ намгон ивкы ынкы рыйигрывъэтэ мытрэнтыгыт	
ынпыначгыӄай ночыткоӄэн ынӄо высӄу нытчыӄин	
ынӄо нэмэ иквъэт ынпыначгыӄай нивӄин гымнин йъэлгытомгыт таӈатӄэлгычайвыркыт ытръэч тэӈӄырым ӄыльугыткы	
ынӄо ытри иквъэт ынин варкыт эвыӈан йъэлгытомгыт	
ынраӄым ръэмиӈкы кытъаткэ	
ынӄо эквэтгъэт ӄырэрынво ынӄэн ынӄэнат	
ынӄэнатым гэӈээккэтэ нымытваӈӈогъат ынкы	
ӄынвэр ӄол итык вулӄытвик иквъи ынпыначгыӄай ӈааккагты ынӄо ынпыначгыӄая лёнтатлыӈа рыннин ытръэч ивнин гэквэтлинэт лыгэн ынӈин высӄумчыку наӄам лыгэн нылгитымгыпиӈэтӄин ныпыӈкытлетӄин	
аны котчой гэлелинэт лыгэн нотагты наӄам ынпыначгыӄай ныянотыльатӄэн	
ӈээккэтэ наӄам гэмо миӈкыри тылеркыт	
люур вай янотыльын ръэгъи	
нэмыӄэй ытлён гэмо лыгнин ынан ӈэвысӄэтэ эвын лылепгъи — ӄытлыги энмэпы гэкэмчичьэтлинэт	
ынпыначгыӄай йъонэн ӈээккэтэ — эвын гэтъымымчеткульэтлин	
ынпыначгыӄай иквъи эвыр ӈэнку рэпкиргъэ ӄымӈылтэлгэ каракэгты ымыльо вагыргын ӄытвыльатгын	
нкъам ынан аʼвык ыргынан ӄонпы нэрэтчыгыт талвапалӄаттагнэты	
ээ энмэч гым лымӈэ рымагтэты аʼӄаягталы тытваркын	
лыгэн ынӈин ивыплыткук въигъи ынпыначгыӄай миӈкыри ӄун лымӈэ ӄэйвэ аʼӄаягталы эвын миӈкы гэлгитъымымчеткулин	
ээ ынӄэным амынан нъэлгъи ӈэвысӄэт наӄам ытлыгын въигъи	
ытлёным рыгъеватылӄаӈынвыгъет аʼтав эквэтгъи	
аны котчой гэлелин ӄооӈ лыгэн гэмо миӈкыри	
ӄынвэр вай люур оʼравэтльан ӈытольын льунин ӈэвысӄэтэ	
лыгэным ынӄэн льоо оʼравэтльан ынӄэн льунэӈу гэрэсӄивысӄычетлин ченэтрачыкогты	
ынӄо нычимгъуӄин ӈэвысӄэт	
ынръа ӈан мэӈӄокэн оʼравэтльаӄай наӄам лыгэӄылпэ рэсӄиквъи	
ынкэгйит лыгэн пыкитчыӄиквъи ивыптэгнык	
ынӄо пыкиргъи ынкы — ӄытлыги ынӄэн кэрэкрэмкын	
аны намӈылёйвын ынӄэн ӈэвысӄэт	
гамӈылтэтлен ӈэвысӄэт	
таӈымыльо тывъёонэн ынин нымытвагыргыт—ымы ынӄэн ӈан чит ярамкиӈык рээн нымытвагыргын ынкъам ымы йъэлгытомгыт тывнэнат ытръэч ӄоон миӈкы варкыт	
ынкъам ымы йъэлгытомгыт тывнэнат ытръэч ӄоон миӈкы варкыт	
нивӄинэт кэрэкыт энмэч морыкайпы ӄол нитӄинэт ныгаляӄэнат	
ынӄо нанатвыгъан ӈэвысӄэт	
ӄулиныкитэ пыкиргъи гэкэӈвыргыргын нэмэ кэрэкык	
ӄытлыгиым ӄунлелюн рэмкын	
люур вай ӄунлелю ӈэнри ӄытгъи	
пынлёнэнат вынэ вай тургин чакыгэт ӈутку	
ако элымӈэ	
эʼмъим рай	
эʼтки вынэ мытрэльуӈыркын	
ынӄо нотасӄычыкогты ӄытгъэт ынӄэнат ымыльо	
иийэ мэй	
ынӈаталым нымэльэв ӈэнку нынымытваӄэн наӄам лыгонмычыко	
ымы ӄун ырык ротванвык эвыча наӄам ӈэнку нылгэӄэргатӄэн ээкэтэ	
энмэч гъывэӄучитэ ӈэнку нынымытваӄэнат	
нылгиныгтиӈӄин ынин ыʼвэӄуч	
ыӈко иквъи ӄунлелю ынӄы ӄытваркын нымэльэв	
ынӄэн миӈкы эʼӄэльэ нылӄырирӄин чакыгэт ынкъам ынӄэната ганатчыӈатлен кэрэкитэ	
ынкъым галгэкоргавлен чакыгэт	
рыпэт ӄун ынӄэн чакэно нинъэйӈэвӄин ӄунлелюнэ амкоргава алымы ӄырымэн чакыгэт ытръэч ӈавйъелгытомгын	
ынӄо гэквэтлин ӄунлелин рэмкын	
гамаравыльатлен гэмгэлымынкы ӄунлелю	
миӈкыри ӄун нылӄыритъюуӄин ӄунлелюнэ гэмгээʼӄэльэ ынкъам ынӄэната гамаравыльатлен гамгааʼӄальэты	
ӄынвэр энмэч гэлгинымкэвлин ынин ӈэлвыл ӄунлелюн	
алымы чит ӄунлелю нотайпы лейвэ итыльын лыгэн ӄун ӈъочьыӄай чит	
эʼквырга нутэк таӈамнымытвата галгэмчытвэлен чама гэӈэӈытвилин чинит	
ылеӄинэт ӈанӄэн нэмэ пытляӄ нъэӄэльыгынтэвӄинэт	
люур ынкы тылянвык нэӈыръыльун ӄол оʼравэтльан ӄытлыги нэмыӄэй лыгиейвэлӄэй	
нэпиригъэн—гаӄэтывъэӈӈолен эвын	
нанрагтатын	
ярак пыкирык наномаатын	
ынӄэн ӄытлыги энмэн уӄӄэмӄэй	
ӄытлыги нэмыӄэй лыгиейвэлӄэй	
нэпиригъэн—гаӄэтывъэӈӈолен эвын	
нанрагтатын	
ярак пыкирык наномаатын	
ынӄэн ӄытлыги энмэн уӄӄэмӄэй	
лыгэн ӄун ӄунлэлюнэ нутэк тэӈэмльуткутэ гэнымкэвлин ынин итрэтӄэй	
юур вай ӄуливулӄытвик нэмэ гакаӈыльымкиӈын нылячаӄэн ынӈаталым нылгинымкыӄин	
ӄытлыги —эʼӄэльын	
нэмэ лыгэн кыткаракэгъет пыкитчыӄиквъэт	
ынкы пыкиргъэт ынкъам нымӈылёӄэнат ванэван ӄыльугыткы	
ӄытвыгыткы	
гэмо моргынан ымыльэты ӄунлелюн рэмкын	
вэнлыги танлёӈытва нэнтынэт ӄунлелюн рэмкын алымы ымы ынкы нытваӄэн ыргин чакыгэт — ӈавйъелгытомгын	
эквэтгъи ынӄэн этратчыӈын	
ако ынраӄ ынӄэн ръэт нэркылейвын ӄунлелюргин	
юур вай вытратычгатгъэ этратчыӈын	
ӄунлелю нычимгъуӄин	
ынӄо нивӄинэт ӄунлелюн тумгыт ӄунлелюнэ ивнинэт эвнэгынтэвкэ	
мачынан ыʼнйъомык	
аны нычимгъуӄин ӄунлелю нивӄин	
ыʼмӈан этъопэл миӈкыри мынынтынэт	
наӄам ӄунлелюн тумгыт лыгитъэркинэт	
нынныт ыргинэт — пэтывтычгын иʼрэпиӄытъым вэтгавкытувъе чеграйӈо ыʼттъыӄопай риӄуӄӄэй ынкъам уӄӄэмэӄэй ӈан нутэк льоо ынкъам ӄутти нэмыӄэй нутэк льооӄагтэ	
ӄынвэр ивнинэт ӄунлелюнэ ынкъам ынӈин ӄаанэтлета мынлеркын	
ытри моогьат ӄаанэтлетыльатык гамгорвэты	
аны ӈоты лыгэймэквъэт эʼӄэльыт	
ӄунлелю гиръытвылин тэӈиръыкэ нъэлгъи	
аʼмыным нылгитэнтымгэтӄин ӈаргынэн таӈайъыткынка ымы	
ӄунлелю иръытвинэӈу гаӄъолялен кытгырголягты ӄынур иʼны	
ӄъоляплыткой — нэръэпыӄэн	
эръэпыма — эвыр ныйъэтӄин ӈаргынэн лыгэӄылпэ рэченма — ныпиӈэръуӄин къалейпыма — нывъятльоӄэн лейпыма — ныпылмыръоӄэн	
эвыр тантэнмавыплыткой орвэты ӄытгъи орвык вакъой	
аны тэнлылечурмэтэ гапылмыръочгатлен вачаӄ вэнлыги ынӈин нылеӄинэт	
ынкъам ныянотӄэн тумгэӄэй иʼрэпиӄытъым	
аны нылеӄинэт аʼтав ынӈин	
вулӄытвий ӄынвэр	
нывилгъэт ынкы ӄунлелюн мараврат	
ынкы нэмэ нымэлеттылеӄин ӈаргынэн	
ӄунлелюнэ ивнинэт тумгыт нэмэ ӄунлелюнэ ивнинэт пэлӄынтэтгъэт оʼраяалегты	
ӈоонӄо тылек ивнинэт мэрынрэӄэй тумгыт мынчамэттанат — ӈаан ныйылӄатчаӄэнат	
тумгиирыкым эвыр ночӄэн	
ынӄо ӈааанӄо тылек ивнинэт нэмэ тумгыт эченур ирвыт таӈымыльо мынынлейвынэт —юрэӄ ӈаан ыʼръыйылӄэтыркыт	
эвытлым виин амыргынан ытръэч пойгыт мынынрынэт	
ик тумгыӄэгти ӄунлелюн айылгыкыльэнат нымэльэв гатэнмавръоленат	
начамэттанат ынӄэн йылӄыльыгинив	
энмэч пыкиргъэт ырык — эвын ныйылӄатчаӄэнат	
нэмэ ивнинэт ӄунлелюнэ эчги мытрэплыткуӈынэт майынляк ирвыт ынраӄ йылӄыльыт мынынмыткойвынат лыгэн ынкы орвык ыпэ	
майынляк ирвыт ынраӄ йылӄыльыт мынынмыткойвынат лыгэн ынкы орвык ыпэ	
намгонат ирвыт тыгинрыльэтык орвэпы	
лыгэн нылгэӄэйылӄатчаӄэнат аʼӄальымкычгын	
нэплыткунэт майынляк ирвыт	
ынӄо ивнинэт нэмэ ӄунлелюнэ лыгэн ынкы нытынпычерӄэнат эʼӄэльыт	
аны нырэлилӄутръуӄинэт эʼӄэльыгинив	
наӄам эвыр чыкэевыльын орвэпы нэнарэрыльатӄэнат ченэтэрвэты наӄам льук нылвавӄэнат ирвыт	
аны ынкы налгэнмыткойвынат эʼӄэльыт ӄунлелюнэ мараврата	
гынтэвыльыт тиӈурэ нычеӈкайвыӄэнат	
нэмэ ынкы тэӈыткунинэт эʼӄэльыт ӄунлелюнэ мараврата	
алымы тъэркинэӄэй ӄунлелюн мараврат ӄоныръым гагыттавъяленат ӄунлелюнэ	
таӈымыльо выятӄаат ынкы ӈэлвыльу нагтатын ярагты	
ынкы ӄутти анмыка рытъёттэ ӄаагтатыльо нэлгынэт ӈан оʼравэтльат	
ʼынвэр ӄунлелюргин ӈалвыльиӈын гэлгимкэтлин миӈкыри ӄун танлымынӄо эмиткэйвык наӄам гамгалымынӄо нылӄыритъюуӄин эʼӄэльэ ӄунлелю	
ӄынвэр уйӈэ нъэлгъи эʼӄэльыкэ	
аны ӄунлелю ганӈэнайпылен	
нивӄин люур ӄол ӄулильэтгъи ӄлявыл ынӄэн —мотлынтона	
ынӄо иквъи ӄунлелю ытръэч лыгимиӈкы варкын	
ивнин ӄунлелюнэ уӄӄэмӄэй ынӄо уӄӄэмӄэйынэ ивнинэт ынкъам мыныюмӈимык	
нанмынат ынӄэнат рымӈэвъёно	
ынӄо нымӈиӄин уӄӄэмӄэй нутэк льоо	
нивӄин уӄӄэмӄэй ынкы нэмэ мытрэмӈигъэ —ынкъым вэчьым мытрэльуӈын мотлынто	
ыныкит мытранмыӈын майӈывопӄы — вэчьым ӄун мытрэльуӈын мотлынто	
ынӄо плыткугъэт мыӈик	
аны ӈан гэмгутылелинэт лыгэн ӄооӈ миӈкыри ръаянраӈаеты	
ымтыляӈэт ныръэтгэтаӄэн иʼрэпиӄытъым наӄам ытлён элгаргаканъёльын	
люур иʼрэпиӄытъым иквъи вэчьым ӄун ынӄэн	
уӄӄэмӄэй нивӄин вынэаʼтав лыгэн ынкэгйит мынлеркын — эплеэн ръэӈэй ынӄэн	
аны нымгутылеӄинэт аʼтав лыгэн ынкэгйит	
люур ӄэглынангэр вытрэтгъи янраӈагчыӈын ынкэсӄыкым нывытрэтӄин ӄынур майӈыпырӄаквылгын — ӄытлыги майӈывопӄачгын	
ынкэгиӈкы рэвиквъэт ынӄэн майӈыянраӈайгэӈкы	
ынӄо эквэтгъэт ӈэнри ӈэйыттэтгъэт ӈыроргарэ — иʼрэпиӄытъым уӄӄэмӄэй ынкъам ӄунлелю	
нычамэттаӄэн вопӄайӈын	
ӄынвэр нэлгинэймэвын	
ынкы ытлёнайӈын нытлытвачгатӄэн ӄынур пырӄаквылгычгын	
люур нэтиӈутчиргъэн ӈыронляӈо — ынкы нэтэӈкыргун вопӄайӈын	
ынӄо нэнкэвчитчевын ӈайӄалетлы	
нэныпкирэтгъэн ярак	
нэнвэнӈын ӈэвысӄэтэ	
ынӄо ивнинэт уӄӄэмӄэйынэ гэмӈилин уӄӄэмӄэй энмэн йъэлыги ныӄуӈычгэтӄин	
нинивӄин ӄунлелюнэ энмэч эӄылпэ ӄырэльуӈыркын мотлынто	
ынӄо уӄӄэмӄэй иквъи ынӄэн нымным мытрамӈылёйвыӈын ӄол ынкэкин оʼравэтльан	
ытръэч ӄун нэмэлым нотасӄычыковты вальыральыт чамъам мытрэльуӈынэт	
ынӄо плыткуй вэтгавкы уӄӄэмӄэй	
ӄунлелю гивлин ынӄо ръэйвэтгъэт ынкъам муулӄытгъэт	
нэмэ гэмгутылельэтлинэт котчой	
ныянрагакаӈыльатӄэнат ӈыроргарэ— иʼрэпиӄытъым ӄунлелю уӄӄэмӄэй	
иʼрэпиӄытъым нэмэ ныёпылӄэвыльатӄэн тэнлымынкыри тыляма	
нэмэ ивнинэт тумгыт нивӄин уӄӄэмӄэй ныянотӄэн иʼрэпиӄытъым	
люур вай пыкиргъэт — ӄэглынангэр ынкы нытваӄэн тытыл нотасӄычыкогты ӄынур имчьэчукин	
ивнинэт ӄунлелюнэ гапэрӄытвален ӄунлелю	
наӄам элгарӄаальын	
ынин гакаӈӄор — эмъалвэнӄор нылгининъыӄин наӄам майӈылеӈгыргыльын	
ынин таӈымыльэты нилгыӄин ӄунлелюн увик миӈкыри ӄун элгувтычгыльын элгыӄонагльан илгылильын лыгэн ӄун ымыльэты нилгыӄин ынин орвоор эвыр ӄоолгыт	
люур аʼатчеӄӄай ӈытогъэ	
янор эмлевыт рынтоӈаннэн тэнлымынкыри нытлепыткульэтӄин ынӄо ӄынвэр ымыльэты увик рынтоӈаннэн	
ынӄо ӈытосӄычатгъэ таӈванэван ныльунин атчытвальын ӄунлелю	
эчги ӈытосӄычатгъэ аʼатчеӄӄай — пэнрысӄычаннэн ытлён ӄунлелюнэ	
аны гыттакавӄоолгиӈа гинэгнинтылин ӄунлелюнэ ынык гиӈкы рирэннин люур ынӄэн алякватыткынык	
(алякват — ӈан орвывынгыргык рыволватытвальын ӈан риивтэгнык)	
ынӄэн ынкъам ынкы рирэннин	
ынӄо пиринин томгэнырыкы рыльэтэннин	
ынкы намӈылёйвын ванэван ымы ночнэнат миӈкыри ӄун амайылгавкы аʼатчеӄӄай	
нэтэнринӈынъюн ынӄэн пэрэёӄай ынкъам намӈылён нэмэ	
ӄынвэр пыӈылтэлгъэ	
ытлёнаӄай нивӄин ынраӄым иаʼм	
лыгэн ӄун нылгиниквыӄин гэтэйкылин энмычгын ыныграк камлелы иӈӄун мэӈин эвнэлӄыткэ нитгъэн	
ынӄо игыр льэлеӈкы ынраӄ гимлыттъивылин энмээм ынӄэным энмычгын гатарӄойвэнӈачгатлен таӈэтъо таӈъаӄаттаты гэнъэтлин	
ынӄо плыткуй пыӈылтэлык	
ӄунлелюнэ ивнин ынӄо ивнинэт тумгыт ӄунлелюнэ ынӄо ӄытгъи	
ынръа ӈан галгэчаӈыттатчаленат	
ивнинэт ӄунлелюнэ нивӄинэт ытри наӄам ӄунлелю нылгэнанӈэнаӄэн гатвален	
тэӈвэнлыги лёӈытва нынтыӄин	
ынӄо ивнинэт ӄунлелюнэ ынӈатал ымы мытратвыгыт эвыр ранмыӈыткы мотлынто	
эчги ынӈин ивыплыткук ынӄэнат ӄунлелю ганӈэнайпылен ынкъам гантосӄычатлен пойгын пиринин ынӄо ярачыкогты пиӈкугъи — ынкы тымыткойвынэнат таӈымыльо	
ынӄо ӈытогъэ	
аʼатчеӄӄай ивнин ӄунлелюнэ энмэч моогты ӄылӄытги ынкъам ӄавэръэпыгэ	
аʼатчеӄӄай ӄытгъи наӄам иръычвыткыльин уйӈэ лыгэн ӄун ӄэтывъэӈӈольыӄай	
ынкъам пыкиргъи муук ӄоныръым нэмэ иʼрэпиӄытъымынэ гэнльэтэтлин	
нанавэръэпатъёгъан лыгитэӈэвиръэ	
ынӄо эквэтгъэт нэмэ ынкэгйит	
аны ӄынвэр вулӄытвий	
люур ынкы эмлыттъэнмиӈын нэльун	
ӄэглынангэт ынӈин вальын гэтэйкылин	
пыкиргъэт ынкы — лыгэн гырголягты ныгитэӄин	
наӄам вусӄымчыку — мачванэван нывытрэтын тарӄойвэйӈын	
ынкы ӄэйыӄын чимгьугъи тумгэӄэй ӄунлелю нивӄин	
миӈкыри мынынтын	
ынӄо ивнин ӄунлелюнэ иʼрэпиӄытъым ынӄо гэквэтлин иʼрэпиӄытъым	
нэмэ пыкиргъи иʼрэпиӄытъым алвальэнаръэтгыпы	
ивнин гыттэпычьын маравраткэн ынӄо кылгытвынин ынин элгар эмъалвэнӄор наӄам майӈыльэӈгыргыльын эвыр нирвыӄинэт ынин льэӈгыргыт	
ӄаӈаэвлявэлгиӈын рырыткунин ынкъам ръарʼатвавэлнэн эмъалвэнӄор	
ынӄо чиглемнин эмъалвэнӄор — аны лыгэн эмъалвэнӄааӄай гавэлёвъялгыткоръэлялен гырголягты	
лыгэн таӈамльэӈгырга ныкэӈунэӈэткуӄин гырголягты тыляма	
лыгэн ытръэч яалгыткат ныкэнчиӄыткуӄинэт ӄуйвик яноткэнатым ымы таӈванэван нытрунэт ӄуйвик	
люур ынкэсӄэтгъи элгар эмъалвэнӄор — ынко рэмыннуӈгъи этын ынин — тумгэӄэй ӄунлелю	
ынӄо гилгыйиквилин ӄунлелю гырголягты эмъалвэӄааӄайым ынкэсӄык ныкытъыматӄэн	
ынкъым тинунин ынкасӄэты этын эмъалвэнӄаата	
ынкы таӈэтъо гакоргавлен ӄунлелю	
ынӄо нэнайӈоӄэн ынкэсӄык эмъалвэнӄор миӈкыри ӄун амкоргава	
гакоргавлен ӄунлелю	
ынӄо нэнайӈоӄэн ынкэсӄык эмъалвэнӄор миӈкыри ӄун амкоргава	
ынӄо тиӈунинэт тумгыт	
ынкъам ралегъат лыгэн эвтылягты	
аʼмыным эвын ынкы нытвачгатӄэн мотлынтон ярайӈын — эвын нылгэнымайыӈӄэначгын	
вынэ ныкитэ вусӄымчыку пыкиргъэт ынкы ратагнык	
ӄунлелюнэ чиниткин эвторвыӄай ратчаннэн ынкъам ыʼръэ нэнаркыпчыткоӄэнат вивтыт	
люур рай кыявычгатгъэ мотлынтойӈын нивӄин ӄунлелюнэ нинивӄин энмэч эӄылпэ ӄынтогэ вай мытъатчаркынэгыт	
еп тыкынкэргыпатыркын	
вынэ нэналгэнтэрӈыръовӄэнат ынин нэнэнэт	
ӄытлыгъим нэнатынпычерӄэнат чиниткин эккэӄэгти	
ивнин ӄунлелюнэ эӄылпэ аны ӄынтогэ аʼтчавооргэгыт	
еп ӈэвъэн кэргыпыркын	
ӄытлыгъим — тымыркынэн эчги ынӄэн тымыткоплытконэнат эккэӄэгти	
плыткугъи ченэтрайыръытагэнӈыльатык	
люур гырголягты пэӈкочгатгъэ мотлынтойӈын	
рынооргык ӄачайпы рыранэн рэтэм ынкъам пиӈкугъи ынӄоры гапойгыма нутэсӄык иргъи	
ӄунлелюӄэйынэ ынанчиӄай гапойгыма пэнрынэн	
аны гапойгыльатмаравленат ынкы	
ӄынвэр люур пойгыкэн пылвынтын эрэтгъи — эмуттэ чит гапойгыльатлен ӄэйыӄын	
ынӄо ӄунлелюнэ мынгычвэтконэн уйӈэ амынгыка рытчынин	
ынӄо пынлёнэн ӄунлелюнэ ыныкым танӈырат тумгу нитӄинэт — ынӄэнат гаймычьыльыт	
наӄам ымы ӈэлвыльык ӄорагынрэтыльо нитӄинэт ӈъочьыӄагтэ	
ытлёным нылгитэӈычьэтӄин нылгинымэльэв нынымытваӄэн	
эвыр ынӄэн ӈэнри ныӄамэтвасӄэвӄэн гаймычьыльэты	
ынӄо ӄунлелюнэ ивнинэт тумгыт ӈэлвыл йытыйгот ӄынтыгыткы мачынан ынан чинит ӈэлвыл нырэннин	
ынӄо ӄунлелю танӈырагты ӄытгъи	
пыкиргъи танӈырак ивниэт ӄунлелюнэ люур вай моогъат ырыткульэтык ытри ӄонлялёна	
ӄунлелюнэ тытыл рыныманнэн ынкъам лыгэн ынкы нулвыӄин	
аны ынкы лыгэн ярачыко нылӄэгнэвъюуӄин	
люур ытри тэӈъэмикэ нъэлгъэт таӈымыльо мъэмит нэнинтынэт — вата нъэлгъэт	
ынӄо ивнинэт ӄунлелюнэ ынӄо ытлён риттывэгъи—эвын ратрочыкойпы рэрэтыткуйвынинэт мъэмикинэт иʼӈыт ӄынур выква ратрон гэйыръэтлин	
ынӄо ралянтаннэнат нотайкочаткынэты	
ӄунлелюнэ пойгын йытонэн	
ынкы моонэнат тымыткойвык гаймычьылымкычгын ӄунлелюнэ ӄынвэр эвыр ӄынур альэӄыӈӈой нотайкочаткыната миӈкыри ӄун мутлытыръуле ӄынур мимыл гэтчылин	
ынӄо таӈымыло тымыткойвынэнат ымы ыннэн люӈыныгнувэ	
ынӄо эквэтгъи томыграанэты ӄытгъи	
пыкиргъи тумык	
ивнинэт тумгыт ӄунлелюнэ мачынан амынгыка нылеркын	
ынкъым вэнлыги гэльулин мотлынто ӄунлелюнэ	
ынкы ӄаагтатыльо налгыӈӈон амынгыкыльэн ӄынур рэтлётвальын	
наӄам амотлытыӄэгты гэнкылвэтлинэт мынгыт	
с	 энмэчым ынкы нытваӄэн эʼӄэльыгынритыльын мараврат	
аʼмыным ӈэвысӄэт ынкэкин вынэ нылгинымкыӄин	
энмэн ыннэн гатвален мэйӈынымным нылгинымкыӄин ярат гатваленат	
энмэчым ынкы нытваӄэн эʼӄэльыгынритыльын мараврат	
аʼмыным ӈэвысӄэт ынкэкин вынэ нылгинымкыӄин	
ынӈэнвараткэным ӄол ӄлявыл атӄыльын вынэ наӄам лыгъэвмынгыльын	
ытлёным ванэван нымаравын тумыгрээн миӈкыри ӄун атӄыльын чама нимпэӄин	
ынин нынны пыглын	
ынкъамым вай ӄол итгъи ынӄэн ынӈиннымкин мараврат маравынвэты гэлӄытлин таӈымыльо ытръэч ӈэвысӄэтгинив гапэлятръоленат ярак эвыр ынӄэн пыглын	
ытръэч амынан ынкы ӄлявылё гапэлятлен	
эвыным таӈӄонпы амӄынмаравысӄэвкы ынкы амынан ныпэлятӄэн	
наӄам ытлён нъумӄинэӄэй	
люур ӄолетылё таӈымыльо гакватчаленат маравынвэты ытръэч нэмэ ытлён гапэлятлен ярак ӈэвысӄэтырык рээн	
люур рай ӈавысӄатымкычгын ӄолельатчагъат вынэ ӈоты аʼӄальэтратчыӈын тылеркоон	
вынэ миӈкыри мынинмык	
ӈэвысӄэтгинив нылгэкапчачавръоӄэнат аны нылгиӄучичьыръуӄинэт миӈкыри мынинмык	
нинивӄинэт пыглына мэрынрэӄэй нинивӄинэт миӈкыри мынинмык	
ынӄо ивнинэт ӈавысӄатымкиӈын лыгэн ӄонгыткальо ӄыпэляркынэткы варэт ярак вальыт	
ынкъам ыннэн ынанъомычьын ӄырэтгыткы вулвут ӈан рывинэӈвулвут	
иик ытлён эченур мэчеӄылпэ	
аны акватчагъат лыгэӄылпэ ӈавысӄатымкычгын	
варэвар нэтгинрыльэтгъэн гамгаракэн	
ытръэч амӄонгыткальо напэлянат ярачыко	
эвыр ыннэн ынанъомычьын рывинэӈвулвут нэнльэтэтын	
нэлгинумэкэвын варэвар	
ивнинэт атчыръогъат эӄылпэ ӈэвысӄэтгинив	
ваарваннэн тэӈотчыӈо рывэнаӈволвотчыӈин	
ынӄоым ынӈин аʼтчаӈӈой аʼӄальэты	
ныпкэрыӈоӄэнат	
колё аны ӄолейӈын авач	
нылгэйӄытчочаӄэнат аʼӄальымкычгын	
пыкэтчагъат аʼӄальымкычгын	
таӈымыльо ярачыкон нагэтайвыӈӈон ӄэйвэ гавынралыльэн	
гамгарайпы нъоравэтльарэрыльатӄэнат	
ӄынвэр люур ынанъяатрак оʼравэтльальогъат ӈотӄэн гъоравэтльален	
ынкэкин гыттэпычьын иквъи яраӈы нэлгынтакаӈатын	
эӄылпэ мынэлгынтакаӈатын яраӈы	
ныкытгынтыръоӄэнат аʼӄальымкычгын танлымынӄо лыгэн пыкитльэн ӈилгык нинэнрэтӄинэт ынкъам нымгоӄэнат гымэтыльэтык	
аны ынраӄ рыпэӄэтавкы нылвавӄэн яраӈы ӄоныръым галгэнъомравлен яраӈы	
гэлгитуйвынлинэт выква гэлгинэгнилгиӄэвъюулин яраӈы	
лыгэн пыкитльэн ӈилгык нинэнрэтӄинэт ынкъам нымгоӄэнат гымэтыльэтык	
аны ынраӄ рыпэӄэтавкы нылвавӄэн яраӈы ӄоныръым галгэнъомравлен яраӈы	
гэлгитуйвынлинэт выква гэлгинэгнилгиӄэвъюулин яраӈы	
аны лыгэн тытлыгъет нъэтльэт варъэмъамэйӈа нинэлӄэгнэвӄинэт пыглына	
эвыр таӈымыльо нинэнпирӄыльэтӄинэт пыглына	
ӄэйвэ вынэ нылгинымкыӄин аʼӄальымкычгын лыгэн танлымынӄо ныкытгынтатчаӄэнат	
ӄэйвэ ӄун нытгиливӄин пыглын аны нэналгэнмыткоӄэнат варэмъамэта	
ӄэйвэ вынэ ныгыттэпӄин пыглын	
лымӈэ тэйкынин вулвуттин тиӈур эвыр варэта мъэмитгъи	
ӄол итгъи ӄолеӈэлгыпоӄыткынкэн оʼравэтльамкычгын тытлыгъет гэнъэтлин	
лыгиӄэгнэвъюунинэт —таӈымыльо рыпэӄэтавнэн ынкъам ӈоонэнӄаткэнат таӈымыльо гапэӄэтатчаленат	
наӄам нылгиӄулильыръуӄинэт эʼми ӄолеӈэлгыӄалкэнат оʼравэтльат	
нэмэ ӈан тытлыӈӄачагты кытгынтыръогъат— лыгэн тытлыгъет нъэтльэт нэнанмыткоӄэнат ярачыкойпы пыглына	
ӄынвэр таӈавынмаравыльатэты талпыӈӈой оʼравэтльат	
янор ынӄэн маравыӈӈок ӈэвысӄэтти ымы гэтэмъэмиӈыльэтлинэт лыгэн варэкэнат раквыргыт нынрылкынтэтъюӄинэт	
ӄынвэр ӈытогъэ атӄыльын пыглын аʼмыным гэмилгэрыткулин торынток аʼӄальэты	
ӄынвэр тэнтэлпыгъи эʼӄэльырэмкын авынӄолельатэты	
пыглына гынтэвыльыт нэначеӈӄайвыӄэнат	
тэӈынтэлпэннин эʼӄэльырэт ытръэч эвыр гынтэквъэт чымӄык эʼквырга лыгитъэркин — мэӈинрин ытръэч амӈырооткэн мэӈинрин мытлыӈэн— лыгэным лыгитъэркин	
плыткугъи марав пыглынэн	
аʼмын вынэ ӈэвысӄэтгинив гакоргавчаленат	
ивнинэт пыглына ӈэвысӄэтгинив лыгэн нъысӄагтатръоӄэнат амкоргава ныпиӈкуръуӄинэт	
ынкыым вытку ӄолетъылё пыкиргъи мараврат ынӈиннымкин	
пыӈылтэлгъат ӈэвысӄэтгинив эвыр ынӄэн пыглын	
нэнатвыӄэн пыглына мараквыргын аʼӄальэты миӈкыри ынан варэмъамэта рывинэӈвулвуттиӈурэ тэӈыткунин эʼӄэльымкын	
нивӄин амгымнан вачаӄ тынрынэт мэчынкы	
аʼмыным налганъягъан ӄлявылымка нивӄинэт гэлгимэйӈывинрэтлин алымы амынан атӄыльыӄай вачаӄ тэӈыткунин аʼӄальэтратчыӈын	
с	 ынин эккэт уйӈэ гатваленат	
аны таӈамӄынъычо ытлён ныӄорагынрэтӄэн	
энмэн ӄол чавчыв эмнуӈкы ганымытвален	
ынин эккэт уйӈэ гатваленат	
аны таӈамӄынъычо ытлён ныӄорагынрэтӄэн	
ӄол итгъи нэмэ рыюсӄиквъи	
люур валёмнэн ӄынӈыӄын ынкъам чимгъугъи	
како ръэнут тывалёмын	
кита мыёпатгъан	
ынӄо ёпаннэн лыгэн ӄынӈыгйит — люур льунин тилмытил гэрилымлелин	
ӄытгъи ыныкагты ынкъам рырагтаннэн ярагты	
ынкы оʼтчой гатъылытвален	
оʼравэтльата ӈэлвыл нэнанмыткойвыӄэн иӈӄун нымэлеквъэн тилмытил	
ӄынвэр мачвэтгавыӈӈогъэ тилмытил	
иквъи тилмытил  оʼравэтльата ивнин ынӄо ӄынвэр мэчтъэттывигъи ӈэлвыл	
ынкъам кыткытръоӈӈогьэ — ынин ӈэлвыл амтъарыӈ нынъэлӄин эвыр нымэлевтылеӄин тилмытил	
аляръоӈӈогьэ — ынин ӈэлвыл тэлпыгъи эвыр тилмытил мэлеквъи	
иквъи тилмытил мынылӄынмык морыкы	
ынан трэныпкирэтгыт ымы оʼраӈанӄоры	
ынӄо эквэтгъэт	
тилмэ ивнин оʼравэтльан вакъогъэ тэлмыӄаптэткынык	
ынӄо аны оʼтчой гэлелинэт	
ӄынвэр мачыпкэрыӈогъат	
пыкиргъэт	
чит ынин йичьэмиттумгыт иквъэт коргавэты ивнинэт тилмэ анӈэнайпэты гым ынӄэйына гинэнъегтэлетлин	
этӄылеым торгынан ӄыранмыӈыркынэткы	
ынӄо оʼтчой гатваленат	
ӄынвэр ӄол итгъи тилмытил иквъи ынан йылнин эмэйыӈкыльин ченлеӄэй ынкъам ивнин ынӄо эквэтгъэт	
ӄынвэр ярак рыпкирэннин тилмэ оʼравэтльан ынкъам рагтыгъэ	
ченлеӄэй рывэнтэннин оʼравэтльата эвыр ынкы ӈэлвыл томгатгъэ	
с	 энмэн экык ӈавтыӈыйгот рытык нэналвавӄэн	
энмэн аӈӄальыт — ытлыгыным ытляым ынкъам экык ыргин — ӈыроргарэ нынымытвакэнат	
энмэн экык ӈавтыӈыйгот рытык нэналвавӄэн	
ӄынвэр ытлыгын ивнин эккэтэ ытлыгэ ивнин иквъи экык ынӄэн траматаӈын	
ытлыгэ ивнин нимпэйгыт ӄырым ӄыматагын	
экыкым иквъи ӄэйвэ гаймаӈэн	
траматаӈын	
ӄыгтыгын 	
иквъи экык ынӄо ытля ивнин тэйкыплыткунинэт плекыт ытльата тэкичгэ энатыёнэн ымыльо плякылгын	
ынӄо иквъи экык пынлёнэн ытльата вэлетым ӄинэнвичыръуквъи	
эквэтгъи аʼачек	
ытлён нинъыӄин	
эӄылпэ нылеӄин	
плекыт эʼӄэрэгъэт — ӄутти плекыт йытонэнат йымнэнат	
тэкичгыт ынкэкин рунинэт — ыйлӄэтгъи	
кыевкы эквэтгъи	
вулӄытвигъи — йылӄэтгъи	
ынӄо нэмэ эквэтгъи	
нэмэ ӄутти плекыт эʼӄэрэгъэт — нэмэ ӄутти йымнэнат тэкичгыт нэмэ рунинэт	
ынӈин лыгэн нылеӄин аʼачек	
ӄынвэр мынгыткэн плякылгыт кунинэт	
эвын плекыт гакаргатленат ытръэтти плекыт йымнэнат тэӈытръэтти	
люур нымным льунин мынгыткэн ярат	
колё ӈэлвыл нымкыӄин	
атчыгъэ аʼачек	
вулӄытвинтэтык ярагты ӄытгъи	
ынанчьомыткынык винвэ пыкиргъи	
ярак вэлёлгын рэтэмык рыпкирэннин ынкъам палёмтэлгъэ	
ӈэвысӄэт ынкэкин ытлыгэ нинивӄин ӈээкык иквъи ӄырым	
ивнин наӄам миӈкы ръэликэтгъэ	
иквъи ытлыгэ пынлёнэн иквъи ивнин ытлыгэ плеурым	
ӄытлыгиым пыкитльэн гынмылкин аʼачек тэленъеп нылӄытӄин ӈанӄоры ӈавысӄатӄаеты	
ӄытлыги тэленъеп винвэ нывэтгавӄэнат	
ынӄо ытлыгэ ивнин игыр ыʼлё ӄыльугын	
ʼачека ынӈин ивыльын валёмнэн	
иквъи эмӄэлелвынэ	
аʼмын мырэсӄиквъэк	
тытлеты ӄытгъи	
рыпэглявнэн тытыл	
го	
ытлыгэ ивнин ӈээкык нытлыгъан	
ӈэвысӄэтӄэй иквъи ӈытогъэ ӈэвысӄэтӄэй	
мынгаймэтгъат	
рылгъат ралкогты	
ытлыгэ гитэнин аʼачек	
качьараквъэ ытлыгын	
иквъи тэкичгын ыпаннэн ӈэвысӄэтӄэе	
амалваӈ вальын ӄоратъол ыпаннэн	
ӄамэтвагъат	
ынӄо ытлыгын иквъи игыр вусӄымчыку ӄэквэтгытык	
ыныкит нэрэльугыт — наранмыгыт	
квэтгъэт еп вусӄымчыку	
нымкыче киквъэт нутэк тылянвык	
ӈэвысӄэтӄэй имтитэ нинэнтыӄин	
ӄынвэр пыкиргъэт ярак	
аʼачекэн ытлыгын иквъи чеӈэт ӈэвысӄэт нытэӈӄин гэльулин — вэлынкыӄунэйгыт	
вытку тыльугъэн ӈэвысӄэт ынӈин вальын	
энмэн анольатынвык нытваӄэн рагэнэвӄай	
таӈымыльо ӄлявылтэ гэгрулмылинэт (ынӈин нытваӄэнат ылвэгилильыт ялкаваамэты)	
гапэлятленат ытръэч ӈэвъэнйыръыт ярак миӈкри мараквыргын энмэч гэплыткулин ӄлявылтэ эпэгчиӈкэ гэнъэллинэт яральэты	
эʼквыргаым панэна ванэван ныпаанат гынрырэтык аʼӄальэты	
яральыт ӈэвысӄэтти ымъылёӈэт эмрынгиитэ ныгынрырэтӄинэт	
вулӄытвик ролкойпы ныгынрырэтӄинэт	
ралкойпы гынрыратгыргын нынлеӄин мэмлыёчгэпы	
кукэӈы мимлыльын рыногыргыгъет нытрилӄин ынкъам ӈэвысӄэтэ ымныкэрэт нинэгитэӄин мимыл	
эʼӄэльин ёпыеквэльын вэтыӄун рыногыргэпы нытлепӄин ынкъам нывйилетӄин мэмлыёчгык	
ыныкит ӈэвысӄэтэ нинэльуӄин выйилетыльын эʼӄэльын ытлён таӈэчёткынка нытваӄэн ӄынур йылӄыльын	
ыныкит эʼӄэльэ нинэтэнгиеӈӄин йылӄыльын ытлён мэрынрэӄэй нэквэтӄин миӈкри ӄун йылӄыльыт таӈынвэчгавыӈ вальыт	
ӈэвысӄэтэ нинэныгъевӄинэт тумгыт ыныкит нэквэтӄинэт эʼӄэльыт иӈӄун ытри етъаӈ нытваркынат	
нэмэ ынӈин ныгынрырэтӄинэт ӈэвысӄэтти ӄлявылык эмиче	
ныкитэ ӈэвысӄэтэ льунин виилвиил рыногыргэпы	
лыгэн эʼӄэльын эквэтгъи ӈэвтсӄэтэ ынпыначгын рымӈылявысӄэвнэн ынӄэн энмэч тэленъеп лыгэн вата гэнъэтлин	
миӈкри вай мынинмык	
нэнанымӈылявӄэн ынпыначгын ӈэвысӄэтэ	
ымыльо ӈэвысӄэтти ӄъэйӈэквынэт ынкъам аʼтав гымнин тиӈур ӄыpaвapвaнӈыгыткы миӈкри ӄун гымнан чамъам траварванӈын чиниткин тиӈур	
ыныкит раварванӈыткы тиӈур тури ӈаеты ӄэквэтгытык гымым амгымнан тырапэлятгъа	
аны таӈымыльо ӈэвысӄэтти рагэнэвӄайкэнат гумэкэтлинэт амраварванӈа ынпыначгэн тиӈур	
лыгимэткиит ымыльо нэвʼысӄэтэ наварватын ынпыначгэн тиӈур	
варватыплыткок ынпыначгэн тиӈур ымыльо ӈэвысӄэтти гакымэӈыма ӈаеты эквэтгъэт амынан ынпыначгын тиӈурык рээн пэлятгъэ	
ымыльо тиӈурмъэмит таӈпэрэӈ нэтрилынэт	
торэргырокы эʼӄэльыт ининигъэт	
ытри таӈвэчвагты эвлелгыӈ нылеӄинэт миӈкри ӄун ыргынан лыги нылгыӄин иӈӄун ӈутиннымык эмӈэвысӄэтти нынымытваӄэнат	
ынпыначга тортаӈпытватыльыт тиӈурнинэт ӄуттиым кэмчичэвыльыт рыпыткэвнинэт ынкъам ымынпэрӄава рыннинэт эʼӄэльыт	
эвын гырулмыльыт пыкиргъэт яральа эʼӄэльыт галгэнмытколенат наӄам ытри тэгнымэльэв нытваӄэнат	
ынкатагнэпы ӄонпы гынрыратыӈогьат ӄэйвэым ымы мараквыргын атвака	
ганымытвален тъэюнкээв ытлён колё нылгиныгэкэӈӄин	
ынин мынгыт ытръэттэгын нивлыӄинэт	
наӄам ытлён чинит нылгинырулӄин	
ынӄэн гатвален аʼӄальыльанма	
ӄол итгъи инъэ тъэюнкээв ёпылӄэквъэ ӈайыткынэты	
люур ынан льунинэт эʼӄэльыт муутылельыт наӄам нылгинымкыӄинэт	
тъэюнкээв ралегъэ ӄаагты	
ынан йыпнэнат иʼрэкинэт плекыт ынкъам ягнанэнат муульыт эвыт ынкы тымытконэнат	
ытръэч ыннэн рырынувнин ынкъам тыӈивынин томгэты ӄылӄытги томгэты ынӄъам ӄиквынэт иӈӄун мынпаамык маравкы энмэч мынтумгыльэтыркын	
ынӈин ивыплыткук ынан рыӈивынин рырыновъё эʼӄэльын ынкъам ытлён нэмыӄэй рагтыгъэ	
эргатык инъэ тъэюнкээв нэмэ ёпылӄэквъэ	
ынан нэмэ льунинэт гакаӈыльымкиӈыт эʼӄэльыт наӄам колё нымкыӄинэт	
нэмэ ытлён ралегъэ ынкъам лыгэн яалейпы ынан ымыльо тымыткоӈӈонэнат	
ынан янотыльын эʼӄэльын ыʼттъыёча танэн ынкъам эʼӄэльын иквъи ако аʼмын етти тъэюнкээв	
аʼмын гыт ӄырагтыгэ ӄиквынэт тъэюнкээвынэ нэткумык ынкъам ратанӈавӈэн ныпаанат морыкы еттык маравысӄэвык	
ынӈин ивыплыткук ынан эʼӄэльин ӄаат пирининэт ынкъам рагтыгъэ	
эргатык тъэюнкээв нэмэ ёпылӄэвъэ	
люур тъюнкээв найъогъан эʼӄэльэ	
тъэюнкээвынэ вэлво лыгнинэт эʼӄэльыт	
ӄыныггивэтгынэт эʼмитри тургинэт нымнымыт— никвъэн эʼӄэльэ тъэюнкээв	
ынкы тъэюнкээвынэ эвтылягты рыгъеватыӈонэн нымным ынкъам рыгъеванма ӄол тымнэн эʼӄэльын ӄольым ынкы пэлянэн	
эʼӄэльыт нивӄинэт игыт тъэюнкээв ягталеты мытрэпириӈын ӄырым лым ытлён морыкайпы ныгынтэвын	
тъэюнкээв пытляӄ гынтавымгогъэ ынкъам ӄол эʼӄэльын тымнэн эӄылпэ орвыткынык ӈэлӄиквъи эвыт ынкы моонэнат тымыткойвык эʼӄэльыт ӄутти лыгэн галячычама нинэчвикинэт	
ымыльо эʼӄэльыт тымыплыткок ытлён рагтыгъэ	
нэмэ ӄолетъылё ёпылӄэквъэ	
нэмэ эʼӄэльыт муутэ рыннольыт тымыткойвынэнат	
ӄуттиым ивнинэт	
ӄырагтытык ынкъам ынкы вальыт ӄиквыткы нэмэ тъюнкээв нымгичигъи ынкъам ратанӈавӈэн ныпаанат нымгичик	
аʼмын ӄол итгъи тъэюнкээв нымгичигъи ӄоленымэты	
ынӈиннымык нытваӄэн ӄол мылыльын ынкъам ынан льук тъэюнкээв пыкитльэн ивнин кылгытвынин мылыльын ынкъам рагтыгъэ	
эʼквырга тъэюнкээв лымынӄэнына рывэчвавык лывавнэн эвын колё гэгэкэӈытвилин	
въаглё ӄол гитлин ытлён ытлыгэты гагакаӈкалыролен энмэным мэчмэчынкы нъэлгъи гакаӈыльатгыргэпы	
энмэн ӄол гатвален нылгиныгэкэӈӄин оʼравэтльан	
ымы элек ныгэкэӈыльэтӄин	
ынӄэн гатвален еп аʼӄальыльанма	
гэкэӈыльин оʼравэтльэн нынны въаглё	
лыгэным ытлён нылгинырулӄин ытръэч колё ныгэкэӈӄин	
ӄол гитлин ытлён ытлыгэты гагакаӈкалыролен энмэным мэчмэчынкы нъэлгъи гакаӈыльатгыргэпы	
вытку титэ тыгимчепыт рэрэнӈын вытку ынкы тыралмаляквъа итык ынӈин этлы агакаӈкалырокыльэн— ытлыгэ татлыгнэн	
ӄол итгъэт рынногъат	
аʼмын энмэн въаглё рыннолякы лымӈэнагъэ	
лыгэн ытлён агтатӄаак яаленӄач ныпэгтъэмэтӄин энмэн ытлён ӄырым ынанъёчга нырагтыгъан миӈкри ӄун нылгинырулӄин	
еп этывай ыяа варкыт эʼӄэльыт	
вынэ вай чымче варкыт вайыӈкы иквыӈэйык рымагты— ытлён нататлыӈын	
эвын эргатык кыеквъэт въаглё уйӈэ ымы ынин ӄаат уйӈэ	
ытлён мэчемгынунныкитэ гэквэтлин	
ынан эргыръоӈӈок льунин эʼӄэльин гакаӈӄлявыл откочьынтыватыльын	
эвын ныръарэквотытваӄэнат егылгыгэӈӄаайӈын ынкъам ычватайкаквавийӈын эвыр ынкы въаглё чичеквъи иӈӄун нотӄэн ныгэкэӈӄин	
ынан эквэтыльын аʼтчанэн	
эчги эквэтгъи аны гаръэляпэнрылен	
ӄынвэр эʼӄэльин ычватайкаквавийӈын таалгылятыӈогъэ	
вынэ эʼӄэльын гэгынтэвлин	
эʼквырга пэтле въаглена ӈачыӈкы эʼрагалянэн	
вынэ ръэлылетэ тырэтлепыткугъэ опопы ӄэнанмыгэ— эʼӄэльын вусӄэӈигъи	
вынэ ӄырым мынмыгыт энмэч гымнан мыйӈэгыт ынкъам ӄаат рытриле мынынтынэт	
ынӈин эӄэльин гакаӈӄлявыл йыӈэтэ рыпкирэннин ярак въаглёна	
како аʼмын миӈкри ритыркын гыт	
этʼыманы ӈэлвыл тырэчвиӈын ынкъам ымы ӄаагтатыльыт тырантэнмавӈынат ӄлявыл мачынан нэквэтын	
лыгэн ӈэлвыл нэчвигъэн въаглё ярагты эквэтгъи	
вытку ынкы ытлыгын лымаляквъэ иӈӄун ынин экык въаглё ӄэглынангэт гэгэкэӈытвилин	
аʼмын энмэн ӄутти эʼӄэльэ ӈъочьыт гапэнрыленат (ынкы мараквыргын гатвален)	
ынраӄым ынкы ӈъочьа гынтавтыляма гэнэрэтлин нэнэнэӄэй	
ытлён эʼӄэльэ гэпирилин ынкъам аӈэнӄайкыльэты рымайӈавынво гэйытлин	
ынпыначга гэӈэвъэнэ нэнмэйӈэвын ӈинӄэй	
ытръэчтэгын аʼаʼчеӄӄай гамлытвэлен чама гэрмэвлин	
льук мылытвэльын аʼаʼчеӄӄай эʼӄэльэ эвыӈӈогъан колё аʼмын лыгэн морыкы эʼӄэльу рымэйӈэвыткы	
опопы этъопэл нъынмыткы	
ынӈин ӄонпы эʼӄэльэ нивӄинэт ынпыначгыт	
ӄынвэр ынпыначга ынпыӈэв ивнин вынэ опопы мынынмын миӈкри ӄун йъарат экэвку нэлгыркын	
лыгэн эвын пыкирыльын мынынмын	
ынпыӈэвӄэй амэрэпъака гэнъэтлин	
пыкитльэн ынпыначга ӄамэтвама ивнин вайым тылвъэм опопы мытынмыркынэгыт	
вынэ лыгэнэвыр торгынан— аʼачека татлыгнэнат	
чаёплыткок ынпыначга аʼаʼчек вакъойгот чотыткынык рыннин ынкъам тытлепы тиӈурнин ытръэчым аʼаʼчека гапэчайвылен тиӈурмэӄым вакъота пиӈкук	
наӄам эвыр ынкы ытлён пэнинэк нывакъотваӄэн тиӈурмэӄым ынык рымагты гирлин	
люурым ынпыначга ивнин опопы гыт ӄырагтыгэ ытлыгэты	
наӄам чамъам эвын гыт мытранмыгыт	
лыгэн ынӄэн ынкэгйит рэлеркын ынкы варкыт гынинэт йытоткольыт	
тытвыркын гынин тылянвылӄыл	
тылянвык варкын тэлмыкычыгъёлгын ынкы гыт янор рэткиквъэ	
рэӈирэӄэвыӈ кивык торӄойвэгытгык ӈэнку гыт эʼӄэльэ нарайъогыт ынӈаталым ынкы эвыр гынан миӈкри ритыркын	
ыныкит ытлён ӄойвэткынык пыкиргъи ытръэчтэгын гаёоʼръолен рыпэт эʼӄэльыт чит ӄаплелтаткольыт итъунтэтгъэт турӄуйвик левтычимиръэтгъэт ынкъам въиткугъэт	
колё аʼмын лыгирэӄэ найъомык— ытлыгэ ӈэвъэн нинивӄин	
аʼмын гым мынтогъак— иквъи ӈэвъэн	
ӈыток ынпыӈэвэ льунин оʼравэтльан ынкъам рывэтгааннэн аʼмын ети колё аʼмын ӄэйӈун миӈкэкинэйгыт ынкъам рэӄыльигыт	
аʼачека таӈытвынэнат нынныт ытлыгин эвыт ытльэн тывнэн ынан энмэн ытлён ратагъё игытым нэнарэрӄэн	
аʼмын ынӄэн мургинэйгыт эккэйгыт— коргавэты иквъи ытля	
рэсӄивык ытлыгын ынкъам ытля пынлёнэнат варкын— ӄонкынмал нататлыӈын йытоткольа	
гымнан льулӄыл ынкъам мынгыт тыраляльгыркэлеӈынат— ивнинэт йытоткольыт	
лелгыркэлеплыткок льулӄыл ынкъам мынгыт ӄынур вапычӄатыльыт гэнъэтлинэт	
ынкатагнэпы ытлён лелгыльуну гэнъэтлин	
ӄээӄын вак ярак эккэтэ йытоткольыт ивнинэт этаны чамъам нъыӈэгъэвйиркынитык наӄам вэлчиин энаальын мэлмыгӈэвысӄэтыльын	
ытля энаагты ӈэвъэгйисӄиквъи	
ыныкит ӈэвысӄэтти ытлыгэ рымӈылявнэнат иӈӄун турыпкитльэн ӄлявыл ӈавысӄатэты тэгъеӈыркын ымыльо ӈээккэт ӄнур ыннэн нивӄинэт	
ынӈатальым экыркагыргын микынэ вапычӄатӄыльо этынво нъылгынин	
ытръэч амынан ынанӈэнчьан аввэткынка нытваӄэн	
ӄээӄын вак ынан ытлыгын ивнин вынэ гым нинэлгыгъэн ӄэлюӄым миӈкы мынльун таӈъоʼраветльан	
итыкэвын ӈэвысӄэт тынэквэвын  рагтык иквъи ытля аккагты	
ынкы пэтле рэмкын эʼрыӈӈогъат	
эккэтэ ытлыгын ивнин иъам эʼптэ гыт аръэлягтыка	
чамъам уйӈэ аӄаака  ытлыгын тытлыӈыткогъэ	
гым ӄаано ӄинэлгыги	
ытръэчым чамъам	
вынэ аʼтав	
вэлерэвын ӄыкырвэнтогэ	
эʼрагтыгъат	
ытлыгын ынкъам ытля эʼмэннинэт рамкэты	
тумгыт иʼрэльылӄылти энмэч ныкылгэтӄинэт	
нэмыӄэй ынпыначга нинэкылгэтӄин экык	
иʼрэльыт эквэтгъэт	
ынпыначгын яалеӈӄач лымӈэнагъэ	
аʼмын еп амэчатка нылвавӄэн тылек	
ӄынвэр эвыр иʼрэльыт йъонэнат ынкъам эвыр ынкы пэтле янотыльыт	
ярат вытрэтгъэт янотыльын галянэн ынкъам пэчачӄэвнэн	
вэты ӄэнантавыркын  ытлыгын нинивӄин ярак пыкэрыӈок	
лыгэн гачаӈанкы пиринин рыпъё тааʼчоман ынкъам ытля эвыр ынкы галягъэ ярагты	
илгытэвыплыткук ытръэчтэгын гэгтиӈэвлин	
эвыр ынкы ӈавынрагтатгъэ	
 эʼнӄэтыльыт нинивӄинэт	
ӈирэӄ ӄлявылтэ ӄаагынрэтынвык нытваӄэнат	
ыргынан ӈэлвыл пэнин гытгыӄытрык рырылгалятъё	
нэмэ ӄол нэнтын ӈэлвыл нанрылгалятын гытгыӄытрык люурым навалёмын эʼӄэльин ӄулиӄул 	
авач авач	
камлелы лылепыткугъэт	
эвыным ытри энмэч гакамлелтатленат	
нылгъэӄэгнитӄин	
уккэнчит галгэкыкватленат	
ытри вэнчымӈата ӄорагыркэгъат ынкъам уккэнчит нэнитлитынэт ӄаак	
колё аны ӈэлвыл нылгикэмлитльэтӄин миӈкри ӄун кыкватокканчет нывыргыргыръуӄинэт	
аны ӈэлвыльэ эʼӄэльыт нэтэнчичӄуйвынэт таӈымыльо нанмытконат ымыӈ ыннэн люӈынрынувэ нэнтын ӄаата	
ытръэч ӄлявылтэ лёӈынма нэнтынэт ынкатагнэпы ытри нымэльэв ганымытваӈӈоленат	
энмэн гатвален ӄол мургин мылыльын мэӈин таӈванэван эʼӄэльэ титэ ыʼнытвыгъан	
ыныкит нывалёмӄэн эʼӄэльэ нынны вэвченльун ытри атчыгэлета нырагтыӄэнат	
вэвченльу айылго нылгыӄин миӈкри ӄун ыныкит ныпойгыльатыӈоӄэн ытлён эвытрыкэ нынъэлӄин ытръэч нывалёмӄэн таёлгын выёпчьайӈальын	
ыныкит нымаравыӈоӄэн эʼӄэльыт тэӈирвыкэ нинэтчыӄинэт таӈампойгычвэткота мэрынрэ нэначвэткоӈӈоӄэнат левытти эʼӄэльин ӄнур пъоӈпъоӈтэ	
ӄол гитлин вэвченльу эвын нутэниӈэтык рыровэты нымнымык гуунъусӄивлин ирвыкэ гитлин	
люур вай нэмэ эʼӄэльэ рымъайӈама намӈылёӈӈогъан авач мэӈин авач мэӈин	
вэвченльу лыгэн нуунъуӄин ванэван ымыӈ нытлепын аʼӄальэты	
ытлён вэты нынъувэвӄин эʼӄэльэ наӄам ымыӈ ванэван пынлёк ыʼнынпаавын	
ынан гымнан тури ӄонпыӈ тырэльуркынитык ӈотӄэнатым вай уунъыӄэгти ӄэйӈун рэнинэӈыт— нытатлыӈыткоӄэн оонъома вэвченльу	
эʼӄэльыт рыровкамлелы нывилгъэт ырыкы гэнанайылгавыӈолен онтыматгыргын оʼравэтльэн	
ӄынвэр ытри пытӄы эймэквъэт	
авач мэӈин	
вэвченльу— нунтымъэв иквъи уунъульын	
гынтавэты эʼӄэльыт ныӄулильэтӄинэт эвач	
тэгнунтымъэв ӄуунъуркын авач аʼтав йъарат нунтымӄин авач вэвченльу	
лыгэн таӈымыльо эʼӄэльыт амманаӈ ныгынтэвӄинэт капчачеты	
ынкатагнэпы эʼӄэльыт галгэтаӈпааленат эймэвык морыгнотагты миӈкри ӄун гаймаӈӈэн лымынкы нэрэльуӈын вэвченльу	
ӈэлвыл ганрылгылятлен	
аʼмын ынкы ӈэвысӄэтти эʼӄэльэ гайъоленат	
ӈэвысӄэтэ эʼӄэльыт нэльунэт вытку рымъэйӈэткульыт	
вынэ ӄээӄын ӄъатчатык янор мури мытраӄамэтвагъа —ӈэвысӄэтэ нататлыӈынат эʼӄэльыт рымъэйӈэткульыт	
ӈэвысӄэтти лыгэӄылтэ увэмгогъат ныроратпатӄэнат	
ӄолым ныӄымляталяӄэн ӄольым тымӈотта нытапойгыӈӄэн тэёлго нэтэйкыгъэн тэтивэл	
аʼмын аʼтав мыпэнрын мылыльын— ынпычьэ ивнин чакэттомгын	
вынэ гымнан— татлыгнэн ӈинчьэ чакэттомга	
вынэ ынанкэн гымнан янор ынан эвыт гым уйӈэ ринэнтыгъэ ынкы гынан ӄыпэнрыгын	
ӄлявыл эʼӄэльин мылыльын ӈавысӄатэты эквэтгъи	
ынпычьэ таӈымъыʼлёӈэт рыпойгыльавнэн эʼӄэльин мылыльын	
ӄынвэр эʼӄэльин мылыльын ӈэвысӄэтэ пиринин ынкъам рэлпыткынык рывакъовнэн	
вынэ опопы ӄэнанмыгэ ӄынвэр тырэгынтогъа— ӄлявыля эвыӈӈонэн ӈэвысӄэт	
ванэван мури мынрэтэгинӈэнӈымык мури ӈэвысӄэнмури— татлыгнэн ӈэвысӄэтэ эʼӄэльын	
вынэ ӄырымэнаторэ ӈэвысӄэттури	
ӄырым ынӈин нъымлытвэяанат ӈэвысӄэтти— нымэтивэтӄин аʼачек	
гынаным льуркынэт мургинэт кыттэлти	
вынэ ӄутти ӄлявылтэ эвын кыттэлльэт— панэна ӄлявыл нымэтивэтӄин	
аны ӄуным эвыт йъарат мэтивэтык гымнин лёльот ӄыгитэгынэт— ӈэвысӄэт ынӈин ивыплыткук эвиръытвыгъи ынкъам лёльот рыкалыровнэнат	
вытку этъопэл ӈыркылеты тыратвагьа ыныкит равалёмӈыт иӈӄун гым ӈэвысӄэтэ гинэнрулылтэвлин энмэч эӄылпэ ӄэнанмыгэ ытлён вай ӄынвэр тытаӈэгынторкын— нъараӄатӄэн ӄлявыл	
вынэ мури эвын ӄырымэнаморэ тэгинӈыльылӄылмури— рымагтэты нэнататлыӈӄэн ӈэвысӄэтэ	
эвыр йъарат эʼнӄэтык тэгинӈэтык опопы гым гынан ӄлявылё ӄинэлгыги эвынъым нанъынмыгым	
ӄырым гым мырагтыгъак наӄам тумгэ нэльугым ръаӄавйыльавъейгым	
ӈэвысӄэт вэтгыры вагъэ	
энмэч рагтэты тыляма ӄлявылен пойгын ныӄэлпэраӄэн тэркэты	
ярак райвачыӈ ытлыгын ныгатгаткоӄэн	
ӈээкык мачрыров вэтчагъэ ынкъам ытлыгын ивнин атэй гым гэмумкылынӈэйгым— ынӈин нивӄин ӈэвысӄэт ытлыгэты миӈкри ӄун ытлён гаӄлявылынӈален	
ынкатагнэпы ытри ӄлявылынӈагъат ынкъам таӈычьыӈӈогъат чама ӈинӄээтыльэтгъэт	
ганымытваленат ынпыначгын ынкъам ынпыӈэвӄэй	
ырык гатвален амынан ӈээкык пэляткольын	
ӄин льэлеӈкы нинэнвинэвӄин	
пэляткольын нымэльэв нынымытваӄэн	
ымыльорык аʼачекык матак нылвавӄэн	
ытлыгэ ынкъам ытльата нивӄин иӈӄун вытку микынэ гыт нарайъогыт рачвыӈкы вытку ынкы гынан ынӄэн тумгу рэпириӈын	
ӈэвысӄэтмылыльын	
ытлён элёльатымгогъэ энмэн ытлён почьаткын	
ӈроӄ гивит галяк ынат чиниткин увик гантэнмавлен ӄръачетынвэты	
ынан ымы кытэпат ӈагъеквэ тылельыт нинэпириӄинэт	
мылыльын почьатко эквэтгъи льусӄивнин ӈэвысӄэт — мылыльын пэляткольын	
ӄынвэр ынан льунин ӈэвысӄэт ӈэлвыльык ӄача вальын аны колё ытръэчтэгын ныгтиӈӄин	
аʼачека льунэӈу ӈэвысӄэт пиринин ынкъам рыльэтэннин ӄолеӄаатагнэты	
ӈэвысӄэтэ ытлён ивнин колё гым гынан инэнъэӄэлтэквъи китаӄун игыт гынан гым танйъота ӄинэнтыги	
вынэ ӈэвысӄэтӄэй гэгынтэвлин	
ӄлявыля таӈӄонпы кытвыл нинэнтыӄин	
ӄынвэр ӈэвысӄэт высӄэквъи	
вынэ чеӈэр кытвыл инэнтыгъи оʼпопы мынрагтымык	
ытри рагтыгъат	
пэляткольын паагъэ ӄорагынрэтык ӄлявыл ӄорагынрэтыӈогъэ эвыр ынкы ӈэвысӄэт пэтле нанӄатгъэ	
ӄынвэр мытрэпэлӄэтгъэ еп эльукэ ӈэлвыл эргатык инъэ ӄырэтгын ынкъам мынӄаанманмык  ивнин ынпыначга ынтуулпыр	
ӄытэйкыгын тэлетин кэнчиӄ— ивнин ӈэвъэн почьаткынына	
плыткунэӈу ынӄэн ӈэлвыл йыннэн	
румэкэвнин ӈэлвыл почьаткынына	
ярагты тыляма ынан льунин чымӈы ръырыӈкытыльын	
ӄлявыля кэнчиӄэ ӈойӈэпы нинэкэнчиӄӄин чымӈы	
ӄынвэр чымӈы ръырыӄгыпы пинтыӄэтгъи	
аʼачека лыгэн рэпъултыӈыльын кэнчиӄэ нинэкэнчьиӄин	
ӄынвэр чымӈы ярагты вэтгатгъэ	
ымыльэты ӈэлвыл лымӈэнагъэ чымӈак нылеӄин ӈэлвыл ӄынур агтатгъё	
ынӄэн ынпычымӈы ӈэлвылекы этынво нитӄин	
ярак ӈэлвыл рыпкирэннин	
ытри ӄаанматгъат	
гырыткуплыткук ынпыначгыт рыпэлӄэвийгут итгъэт палӄатыӈок яатльат ынпыначга ивнинэт ӄынпэлӄэвыткутык	
вытку торгынан тэӈгынритык ӈэлвыл райъоӈыткы тагнымытвагыргын ытлён еп игыт лымынкы гэмо нэлгыркын	
ынӄэнат торгынан ымваӈэт лыги ӄылгыркыниткы иӈӄун амынан мигчир инэнтэӈытвэтыльын нымытвак	
энмэн ӄол тэленъеп чавчыв ганымытвален ытръэттэгын тэленъеп рыпэт нынны гапылмавлен ынкъам гантыгэватлен	
ытлён ганымытвален гэӈэвъэнэ ырык гатвален ӈээкык	
ырык гатвален ӈэлвыл	
ыргынан ӄорагынрэтыльо гэлгылин ыннэн оʼравэтльан ытлён ырык энмэч ӈэръамытлыӈэн гивиӈит гаӄорагынрэтлен	
наӄам чавчывата таӈванэван титэ нымынгыкваннэн	
гым амгымнан энанӄамэтвавыльэгым— ӄол итгъи ӈавъанэты иквъи чавчыв	
итыкэвыным ӄэйвэ ытръэч ымы ӈэвъэн нывинрэтӄин энангаймычьаватык итык эвыт ытлён чинит гэчимгъулин — татлыгнэн ӈээккэтэ	
ынӈэ гымыкы эʼтйивкэ ӄитыркын энмэч морыкайпы ӄэквэтги— ӈээкык татлыӈыткольын чавчывата экэвку лыгнин	
ӄырым мэквэтык— ӈээккэтэ татлыгнэн	
татлыгнэн выёльа	
аʼмын ӄэглынангэт этъопэл ынӈин— иквъи чавчыв	
ынӄоры ӈэвысӄэт ӄоленымэты намайынлыгъан	
ӈэвысӄэтым ынкы ваӈӈогъэ	
эчги ӈэръамытлыӈӄав гивиӈит галягъэ чавчывата ӄорагынрэтыльын ивнин игырым гыт мэчынкы мигчирэтгъи опопы чинит ӈэлвыл ӄычвигын ынкъам тэӈпылытъымгитэтэ	
гынан чинит гынрыру лыӈын ӈэлвыл ынкъам гынан тэнлыги лыӈыркынэт ӄаат	
ӄлявыля вэтгочнэн	
ытлён нэмэ ӈалвыльэты ӄытгъи	
эргатыкым ӄлявыля чавчыв ивнин ӈэлвылым рай тычвин чеӈэр наӄам гинивигыт эвырым ынӈин титгъэк	
ӈалвыльэты ӄытгъэт ынкъам ёмрыёттэ нарылгыӈӈонат	
эвын ытръэч мытлыӈӄлеккэн ганъянръавлен итыкэвыным амтанъян	
гымниным итык ӈэлвыл вилю тырэлгыӈын миӈкри ӄун чамъам тыраӄорагынрэтгъа— чавчывата ивнин ӄорагынрэтыльын	
аʼмыным ымы гымнин вилю тырэлгыӈын—татлыгнэн ӄорагынрэтыльа чавчыв	
этынвэн ӈэлвыл нымэльэв нэркурын миӈкри ынан таӈвэлыткольэты гэйытлин	
ӄутыниным тамъёӈыткольэты гэйытлин ынкъам ытлён гэтэмъюнлин	
чеӈэрым аны колё вэймэну нэлгын ынӈаталым миӈкри ӈэлвыл нинэнльэтэтигыт	
вынэ вай вилю нинэлгигым— татлыӈыткогьэ ӈъочьын	
тъэтйильу нинэйылигыт ыннэн ӄораӈы	
аʼмын ӄлявыл нэтэмъюӈын лыгэн ныӄэлпэраӄэнат пылвынтыт нэйылынэт	
ӈавысӄатэты ӄытгъи ынкъам ӈэвысӄэтэ тэнынвилӈынин	
ӄлявыл ӈавысӄатэты нымӈылтэлӄэн гынык ытлыгэ гымыкы ӄаат гинэйыллин ынкъам чывэӈ гэнлилин ӈэлвыл эвын амъянра мытынвиливынэт	
гымнан мынгытъёльо ыннэн ӄораӈы тыйылын	
китаӄун кэлитъулти мыгитэнэт эплеэн миӈкэмил мыкэльыт— ивнин ӈэвысӄэтэ	
ӈэвысӄэтэ гитэнинэт эвын ынкы нытваӄэнат ытръэч тымӈэпылвынтыт	
ӈэвысӄэтэ пынрынэн манэта ынкъам ивнин ӄылӄытги ӄамэтварагты вай ынӈин ипэ вальыт манэт ынӄэнатым ӄырымэнат	
эвыр ытлыгын гымнин рэльуӈын ымы ыныкы ӄыркургынэт ынан тэгъеӈу лынъёттэ гымыкагты ынӈэ ръэнут эркуркэ	
ӄырэмкичиги	
эвыр ръэнутэт ӄэвийгут нэрэнтыӈынэт— ынӈэ эʼнӄу элгыкэ	
эчги ӄлявыл эквэтгъи ӈэвысӄэт ръэтгыпгъэ ынан рынрынинэт тымӈэпылвынтыт ынкъам рыльэтэннинэт тамъёӈыткольэты	
ӈэнку пыкирык пынлёнэнат торыкы гэйытлин ӈэлвыльыӄэй	
ии морыкы— ытлён нататлыӈын	
колё аны тури нытэтыӈгиттури тэмъюӈыткы ӄорагынрэтыльын ынан гэмо миӈкри вальыт манэт	
ӈавысӄатэты нэйылынэт манэт	
ӈэвысӄэт ярагти эʼквэтгъи	
тэючгыӄэй ярак йымэнэн	
мэчӄээӄын вак люур ръэнут выргыргыръугъи	
ӈэвысӄэт ӈытогъэ эвын гэпкитлин ӄлявыл	
ынӈатал рэӄулым тыгакаӈӄаанӈагъак вэлер ӈаным нылгиныйыӄыӄинэт	
гынаным чинит иниквъи рэнӄэвивӈык ынӈэ эʼнӄу элгыкэ йыльёттэ	
вайым ынӄэнат тырэтынэт	
ынӄорыӈ ӄлявыля лыгнин ӈэвысӄэт	
ынкатагнэпы ытри таӈычьэты нымытваӈӈогъат	
имыръэнут нынвытрэвӄин мигчирэ	
ӄол итгъи ытлыгын гэкэӈыльын ырыкайпы тагъэ ынкъам пычвэтгавма ӈээкык нинивӄин аʼмын аʼтавым ынкы ӈан гыт нивигыт иӈӄун ымыӈ ӈэвъэн нывинрэтӄин гаймычьавык нэкэм эвыт ӈэвъэнйыръын ныгыттэпӄин	
эʼрыкут ынкы гым ганӈэнайпэгым ӄэглынангэт гым вытку игыт тылымалявык эмрэӄу тури ӄытагнымытваӈӈотык	
ынӈин ӈэвысӄэтэ чит ӄорагынрэтыльын ынык ытлыгин нымытватомго рытчынин	
ӈэвысӄэтэ рыкалыровнэн иӈӄун ымы ӈэвысӄэт винрэтыльылӄыл танымытваӈӈык	
гынымытваленат ынпыначгын гэӈэвъэнэ	
ырык гатваленат ӈирэӄ эккэт	
ынпычьын энмэн танэлго ӈинычьын анъяльо	
аʼачекыт ӄонпыӈ ныӄаальатӄэнат ынкъам нырагтыӄэнат вытку вылгыӄаанматыӈок лыгэным ӈэлвылекы рээн	
ӄол итгъэт оманма ӈэлвыл рылытвама тимтиӈгъэт (гырыткугъэт)	
эчги нэнэчгытвыплыткун аймак люур ӈэлвылык камлелыӈ аʼйӈаръоӈӈогъэ тутлик	
ынпычьэ чичевнин эʼйӈэльын тутлик	
ынкы таӈэлгона анъяльо ивнин эӄылпэ аймак мынынпэтын ынкъам рорат мыныпатын эвыр ынкы рорат ыʼлыткынык ӄынӄытвэтгын ытлён вай эʼӄэльыт тылеркыт	
лыгэӄылпэ рорат ныпатын ынкъам анъяльона рыӄытвэннин ыʼльылык наӄам эвыр эʼӄэльэ ытри ныкамлелтаӄэнат	
эвыр рорат ӄэтыма камлелтаткольыт нымӈытатӄэнат наӄам нырымъэйӈэткуӄинэт	
таӈэлгона анъяльо ивнин ыʼттъыёл таӈэлгона рэтитӄэнӈынин рораткэн чывипыт ынкъам рутгыльэвнин титӄэтык	
нэмыӄэй анъяльона нутгъэв титӄэннин рораткэн чывипыт энэлюкэ	
эʼӄэльэ вэты нынъувэвӄинэт наӄам тэнайылгыӈэты ныӄулильэтӄинэт миӈкри ӄун ытри нымкэргэри наӄам ӈэлвылекы вальыт ытръэч ӈирэргэри	
гынан айгысӄыӈӄач вальын элгычымны ӄыкынъугын эръывтычгын ӄынитлитгын ынӄорыӈым лыгэн ӄытрилгын гымнаным айгысӄытэгнык тырэкынъуӈын калельычымӈы нэмыӄэй травтычгынэтленӈын	
эʼӄэльыт ӈэлвылекы умэкэтгъэт камлелын	
чымӈат нэкынъунэт ынкъам навтычгынэтлетынат	
аны чымӈат ӄаачыкоеквэ гэръилемъетлинэт	
ӄынвэр ымыльэты ӈэлвыл ръэлямйыльатыӈогъэ ынкъам эʼӄэльыт нанмыткоӈӈонат тэнтисӄутэ	
чымӈат пэӈъивэтык нывилгъэт эвыр ырык рээн ӈэлвыл нывилгъи	
ыныкит ӈэлвыл нывилгъи эвын лыгиттъэркинэт гапэлятленат эʼӄэльыт наӄам ымыльо ирвыкыльинэт ымыльо пойгыт гэмчеткулинэт ӄаата	
тэрмэчьыӈысӄивыльыт гэквэтлинэт	
иӈӄун ынӄэн эпаӄын ынӈытэӄ гатвален	
кэльэвэрмэчьын ынкъам аʼачек стр	
энмэн ӄолетъыʼлё нымнымыльэ нэльун тылельын ныӈинӄин аʼачек	
ымыльорык гэмо нылгыӄин мэӈӄо пыкиргъи аʼачек ынкъам рэӄыльын ытлён алымыӈ рыровнымъоʼравэтльат лыги нылгыӄинэт ӄэйвэ ытри ынӈэннымэты эчгилейвыкыльинэт ытри армачьиӈа гэнымчевлинэт ӈанӄоры етыльыт	
ӄэйвэ ытри ынӈэннымэты эчгилейвыкыльинэт ытри армачьиӈа гэнымчевлинэт ӈанӄоры етыльыт	
ынӄэн эрмэчьын гитлин ынанармачьо гэмгэнутэк	
нымгыпы пыкитльэт эвыт ынкы мигчитльу нинэпириӄинэт ӄуттиым лыгэн эвыт ынан ынкы нэнанмыӄэнат эвыт экэвку лыӈкы	
эккэт нинэнӈивыӄинэт ӈалвыльэты иӈӄун ыргынан ыʼнгитэркынэт рыюльыт мигчитльэт ӄорагынрэтыльыт	
аʼмын пыкирыльын аʼачек вэты пэгчиӈу нылгыӄин рыпэт ымыльо ӈэвысӄэтти нумэкэтӄинэт рыпэт ытри ыʼттъыёча нытаткочетӄэнат миӈкри ӄун еп эльукэ гэргыпатлен инӄун ынӄэн нылгинытэӈӄин аʼачек	
наӄам ынӄэн аʼачек ӈэвытлепычӄивыльын	
ынӄэн аʼачек нэмыӄэй гэрмэвлин	
ынӄэната ӈэвытлепгичинэӈу эрмэчьын тылянво гэлгылин ытръэч аʼачек нунтымӄин акалырокыльэн	
ымыӈ эрмэчьин ӈээккэт нинэрэльуӈӄинэт аʼачека ытръэч ӈэвысӄэтти ытлыгэ нэнанъотавӄэнат	
тэрмэчьыӈыльын энмэным кэльэв	
аʼачек ванэван кэльэвынэ ныпкирын ытлён гэпкитлин кэльэвын мигчитльэк ынпыначгык	
ынан авынральын нэнанымӈылявӄэн иӈӄун ытлён ытльата гэнӈивылин ӈавытляпгэченвэты ынкъам ытръэч ынан еп ӈутку эльукэ ыныкэгйит вальын ӈэвысӄэт	
эгъюлеткыльин тэйкэвык	
эргатык эрмэчьэ аʼачек эʼйӈэвнин ынкъам етъаӈ нъэлийгут рытчынин тайкавынвэты	
ытръэчым гым туръурэттэгныкинэйгым еп этэйкэвкэ чама гым ӄырымэнайгым тэйкэвысӄивыльигым ипэ ӈэвытлепгичильигым— нэнататлыӈӄэн аʼачека эрмэчьын	
ынан вэтгавма льунин ӈинчьэн ӈээкык эрмэчьин ытлён колё нунтымӄин	
етыльэ йынаннэн армачьэты ынӄэн ӈинычьын ӈээкык	
гымнинэт ӈэвысӄэтти тырэйылӈынэт вытку гымык арма вальэты лымэвыт гымыгмил армачьэты ӄэйвэ ымы гаймаӈэн матролы вальэты— ынӈин татлыӈыткогъэ эрмэчьын аʼачекэты	
аʼтав ӈэлвыл тайкавыӈӈок нэныпкирэтын ӄытлыги рыролылтавъё тымыӈӈок рыӄамэтвавъёлӄыл мэчермэльын ӄаата мачылпынрыёлӄыл ынкъам выёльо рытчыёлӄыл	
эвыр кынмал итык ӈэлвыл авынчывэёлӄыл	
эʼквыргаым кэльэв нымычвынатӄэн иӈӄун ынан аʼачек рэнрулылтэвӈынин ынкъам ранмыгнэн	
ымыӈ тэӈӄырым ынин ӈээкык ныматанэн	
мигчитльэ оʼптытъар рэпалгыт нанъэвытлявынат алгээкыльэнат	
ынӄэнат тайкавысӄыёлгыт	
янор аʼачек нъэнӄэтӄин тэйкэвык эквырга ытлён эрмэчьэ ӄраӄо нинэлгыӄин	
тайкавыӈок кыкватрэпалгэн иръыт ынкъам ӄонагтэ найпынат	
эчги алгээкэрэпалгыткынык нъэлгъи аʼачек эвыр этъонтатыӈогъэ наӄам кэльэв ванэван нитъунтэтын	
колё оʼравэтльат нытлепӄинэт тайкавыльэты	
ӄутти нытэнӈыткуӄинэт ӄуттиым лыгэн авъэткынка нытлепӄинэт	
эрмэчьын ӈэнаʼачекыӈ ныкытъыматӄэн	
ивнин аʼачек оʼтчой вай ӄынвэр вулӄытвиркын гым ярак ӄэнапэнрыгэ	
ванэван микынэ гым ынӈин нэнаноратвавъяагъан рытэйкэвык	
аʼачека лёӈпэнра рыннин кэльэв ытлён ыʼсӄагтатгъэ кэльэвын ӈааккагты ынкъам йынаннэн иӈӄун ытлён вэтгыры нытван	
ӈэвысӄэт вэтгыры вагъэ	
ынӈин ивыплыткук кэльэвынэ ивнин вынэ гымнан ӄээӄын гыт тырэрэнинтыӈгыт	
нэмэ ытри тайкавымгогъат этъыманы кэльэвынэ ӈээкык гыто нинэлгыӄин	
чама рулылтэтык нъэнӄэтӄин	
ӄынвэр эргыръогъэ	
панэна нытэйкэвӄинэт	
ӄутти лылепыткульыт гатъэраткоӈӈоленат	
амгынотъылё нъэлык пэӈъивэтыльэ кэльэвынэ аʼачек ивнин гым гымык ярак ӄэнапэнрыгэ	
тэрмэчьыӈыльигым — пэнрыткоӈӈок иквъи лыляпыльэты аʼачек	
наӄам аʼачек урэтэйкэвык йъэлыги гамлятлен	
аʼачека ыʼмӈычвыно нинэлгыӄин кэльэв миӈкри ӄун еп ытлён нырульэв вама ынин ӈирэк ынпычьыт ынээльыт ганмыленат	
кэльэв пэнрэнаӈо ринтысӄивнин ынкъам ӄнут нэнэнэӄэй алгээкэрэпалгыткынык рычымкэннин ынкъам ӄолерэпалга энаръэнэн	
ынкэчыку ытлён ныӄулильыръуӄин иӈӄун ытлён ыʼныгтогъан	
наӄам чинит аʼӄантоӈ мытӄымыт йъарат нитъыӄин	
ӄинэтрилги ынан гымнин ӈээкык ӄыматагын ынкъам ымыльо ӈэлвыл ӄыпиригын эвырым мигчитльу ӄинэпириги— нываӈэйпыӄэн кэльэв	
аʼачека ванэван лымалё нылгынин кэльэв	
энмэч ытлён нотагты кытгынтатгъэ ынкъам аплёратвака рэннин нылгинымэйыӈӄин пойгын	
рэпалгыт алва рыленинэт кальавыткынык вальыт ынкъам ивнин вынэ мынпойгыльанмык чеӈэр гым энагтыгъэ гыркэнво	
кэльэвынэ рэннин пойгын итыкэвыръым ӄутырык аʼӄанэлгэты вальын ытръэч аʼачекык мыӄын вальын	
пойгыльатымгогъат еп торымгок ынан кэльэвын пойгын мыленин ынкъам нывилык ивнин гынан гымнинэт ӈирэӄ ынинэльыт пойга ганмыленат ынкъам гыт ымы гымнан пойга тыранмыгыт	
ынӈин ивыплыткук кэльэвынэ тынпынэн тымнэн	
аʼачека кэльэвын экык матанэн ынкъам гынунэтэ ӈэлвыл чывинин ӈирэӄэв чывипыт ӈъоянвэты тэйвыгнин ӄольым чывипыт ытльагты рырагтаннэн	
ынӈатал ымыльо ӈъочьыт таӈычьыӈӈогъат нымытвак этэрмэчьыӈыльыкэ	
энмэн ӄол мылыльын гатвален	
ытлён ныкынтэӄин	
имыръэгынник ынан ымынма нинэнтыӄин	
колё ынангэт титэ гэнутэсӄытъулютэ	
тумгыт ваннагыргыт инэтульыт кырвэгты ӄамэтвальыт— ныӈынваӈэӄэн ӄлявыл	
ӈинчьэн ӈэвысӄэт амноӈэты энатанво ӄытгъи	
энатанма нэнэнэӄэй вавчаӈыткынык рытрилнин	
ӈэвысӄэтэ эвынгитэтэ нинэнтыӄин нэнэны	
ынан нэмэ гитэнин нэнэны эвын кэйӈэ нэнэны нинэнъюӄин	
ытльата винвыгитэтэ рытчынин нэнэны	
ӄынвэр кэйӈэ ивнин ынӈэ аны пэгчиӈу элгыкэ нэнэны	
энмэч эӄылпэ ӄинэтэркын ӄэйӈун лыгэнитык гыт наръайӈальатыӈогыт≫	
ӈэвысӄэтэ аморатвак нинэвинвыгитэӄин нэнэны	
ӄулигитэк льунин эвын кэйӈэ нэнэны нинэнгынтээтӄин	
ӈэвысӄэт вэлеркылегъи	
эʼквыргаым йъок лывавнэн миӈкри ӄун кэйӈын ынанкэн нинъыӄин	
высӄэвык ӈэвысӄэт нутэк выква тараӈгъэ	
наӄам рагтык найылгавӄэн уʼваӄочегты	
амтэргыльатык чама ӈылгыля лылет ынин галгэчелгыръоленат	
ынин мынгыт гымыгмил вальыт наӄам ытлён нытэмиӈӈыӄин имырэӄык≫— нычимгъуӄин аʼачек	
ынан эчъытъул пэнъёлгэты ринтынин	
эчьытъул тыкэръогъэ	
аʼмын ӈавыл ӄынур титэ ачьыткэръогъэ—иквъи ӈэвысӄэт ынкъам гырголягты лылепгъи	
люур ынан льунин оʼравэтльан ытлён нытлепӄин эвычагты	
колё аʼмын миӈкэкинэйгыт	
ынӈатал гыт колё галгэтаӈэнаглятэгыт гымык аккагты ытлён гэнгынтээтлин кэйӈэ	
миӈкри вальын кэйӈын	
лыгэным рыгыльын оʼмгыткальын ынкъам мэйӈылевтыльын	
эвим рай гымнин ытля ынӈин вальын— иквъи аʼачек	
наӄамым раӄылӄыл ӄыпэлягын мачынан амынан нытваркын— ивнин аʼачек ӈэвысӄэтэ	
вынэ аʼтавлыгэн гинэнмэйӈэвлин вэлер мынпэлӄэвын	
ынкы нылгинымкъэв аʼачек гэлвулин ынкъам волӄыӈ гэлелин	
пыкэтчыӄэвма вулӄытвик валёмнэн кэйӈынпыӈэв ӈынваӈэльын колё аʼмын ытльальогъэ ытлыгыльугъи	
лыгэнитык тэленъеп еп отгыльанма тъынугыт	
рэӄын мэливыльигыт ыммэмэй	
вынэ ванэван ытръэч пэгчиӈэ гым тытотъывэтгавыӈоркын	
вынэ ынӈэ эпэгчиӈэткэ	
эвын волӄытвэтагнэты тырэлеркын миӈкри ӄун ылвылю гагыткален улвыкэ атвакыльэн	
энмэч эргатык ӄылымӈэнагэ вэлер киткит ӄинэвинрэтги	
ылвылю тылгэнмыткон	
улвыкэ атвакыльэн	
энмэч эргатык ӄылымӈэнагэ вэлер киткит ӄинэвинрэтги	
ылвылю тылгэнмыткон	
эргатык чикинъэ ылвамаеты эквэтгъэт	
кэйӈын тимтигнин ынкъам ивнин виин ӄытъирэткургын гым тэмтэгма	
кэйӈын нытъирэткуӄин	
аʼачек нытимтиӈӄин ынык рыягнавкы	
иʼрэткульын кэйӈын аʼачека тиӈурнин	
лыгэн йылӄынвэпы рыннин	
ымыльо аймакыт лыгэтльагты ривлынинэт	
тэӈунтымэвык ытльата аʼачек ивнин чымче варкыт гынин ытлыгын ынкъам гынин ынээльын вэчьым нъыёпатынат ӄэйвэты эчвэрагыргын варкыт	
аʼачек ёпатгъэ	
эвыным ытлыгын ӈаргын ныгатгаткоӄэн	
лыгэн экык пыкитльэн льунин ынкъам ивнин колё аʼмын гыт мэлгымнинэйгыт эккэйгыт	
эʼми ытля	
гым кэйӈэ гинэнгынтээтлин	
ынӈытэӄ ытля тыльун	
чымче ныквыратваӄэн	
таӈамынан ынкы ытлён нытваӄэн	
вынэ ӄыгтыгыткы ратанӈавӈэн мынумэкэнмык— ытлыгэ ивнинэт эккэт	
эккэт эквэтгъэт ытльантагъат	
таӈымрэвля нэнтынэт ымыльо ынкэкинэт яаёлӄылтэ ымыӈ ылваймакыт нэрэтынэт	
ынкатагнэпы ымыльо йычьэмрэт умэкэтгъэт ынкъам таӈычьыӈӈогъат чеэкэй нымытвак	
энмэн ӄол гитлинэт вопӄы ытри ӄораӈы гэрынгииввылгылинэт	
аʼмын гыт нырэӄигыт	
ынӄоры вопӄы ынкъам ӄораӈы гаелырачвынленат	
ӄаата вопӄы нинивӄин ӈалгылеты айылгатыркын эʼӄэлиӈэтыркын эʼгэты	
гымым таӈонтымэты тэвииркын гым этынва инэгитэркын эвиильигым	
ымыӈ майӈыёокы гым онтымэты тытваркын миӈкри ӄун гымык гыролмакы тывалёмыркын гымнин этын типъэйӈэльын	
гырокы гымнин ӄэюу ӄонпы гытамо нэлгыркын	
гытым мэчичьу ӄупӄыльигыт миӈкри ӄун малмалма чама ёома ӄонпы гынрырэтыркын	
гырокы гыт этъо айылгэты варкын гынин ӄэюу нырульэв вама	
ынӄоры вопӄы тылвавъеткынка эквэтгъи	
энмэн ӄутти ганымытваленат гэтленъютэ	
ытри гэӈэлвыльылинэт	
ынпычьын пэнин ытръэч йылӄыльын	
ӈэлвыл нывэгтилӄин рэллёчга пойгэмтэльын ӈэлвылекы нылымӈэнаӄэн	
наӄам эвыр ынкы рылгалык ныйылӄэтӄин	
ӈинчьэн пэнин тылельын нотайпы гэлейвыльэтэ ытлён	
ӄол нэнтынэт найъонат мылыльа энмэн увэчватынво	
ынӄэн мылыльын пыкиринэӈу иквъи вынэ вай микынэ рээн мынпойгыльанмык гым вай увичвысӄивыльигым	
вынэ кынмал— ӈинчьэ татлыгнэн	
элёв ынанкэн гымнан янор— ынпыначгын ӄолентогъэ	
моогъат пойгыльатык	
йылӄымылыльа лыгэн нинэркылеӄин пойгыльатыльын ванэван нынрэӄэвнин	
ӄынвэр пыкитльэ ивнин гыт эгъюлеткыльигыт пойгыльатык лыгэнитык рэӄыркын	
ынӈин ивык йылӄыльын мылыльын гэнэкэвкивлин ынкъам ынан пойгымчатконэн рэмкыльын эвыр ынкы тымнэн наӄам эвыр ынкы пылыткук йылӄыӈӈогъэ	
нэмэ ӄол нэнтынэт найъонат ӄолемылыльа	
нэмэ ынӈин моогъат пойгыльатык ынкъам нэмэ тэӈуйӈэ рыннин	
ынкы ынан ытлеӈи ивнин гым тэквэтыркын ӄоленотагты гыт ӈутку рапэлятгъа гымнан гыныкы тыйылынэт мэчынкы гыёлгыргыт	
ынӈин ивыплыткук ынпыначгын йылӄымылыльын эквэтгъи гэвэты миӈкри	
энмэн ыттъыӄэй ӄоленымэты ӈэвынъюсӄиквъи	
рэмкык пыкирык ыʼттъыӄэй тытлык ӄача вакъогъэ	
ытлён нэтэнрэсӄивӈын	
аʼмын мэӈӄокэнайгыт ӄэйӈун рэӄыльигыт	
вайым гым ӈэвынъюсӄивыльигым— татлыӈыткогъэ ыʼттъыӄэй	
валёмтык ӈэвыскэттури	
гымым вай мъэликэтык— иквъи ӈинчьэн ӈэвысӄэт	
эргатык инъэ ытльата татаӄъаӈыӈонэнат эквэтыльыт ынан нинэтэйкыӄинэт прэрэмыт	
эвыр льук тылянвык ыʼттъин пэнээльыт ӄинэнинтыткуркынэт— ивнин ӈээкык ытльата эквэтыльын	
эквэтгъэт эʼрыкут ыʼвэӄучитэ тылянвык нинивӄин иӈӄун вайыӈӄы вай ынинэт ыʼттъыёлльат	
ӈэвысӄэт тэӈвэлер гивэ рэӄын лыгэн нытваӄэн	
пыкэрыӄок ягнагъат тэтимкыльыт ыʼттъыӄэӄэгти	
ӈэвысӄэт ӈынваӈэӈӈогъэ раӈӈытаръоркынэтык ыʼттъыӄэӄэгти вэлер ныгтамъав гатвата	
ыʼттъыӄэӄэгти нытэргатӄэнат рагтыгъат ынкъам ытля нивын иӈӄун ынъэӄэйынэ лыгъэткиӈ ӈэвысӄэт рэтыркынин	
пыкэтльэты ыʼттъынапыӈэв ӈытогъэ ӈавынйытравкэн пиӈинэӈ нинэнрыӄин	
ӈэвысӄэтэ лыгэнитык рытагъевынэн наӄам нинивӄин лыгэнитык ӈавъыттъийӈын рэӄыркын нылелюлвыгъэн	
илкэ ӄырэсӄикви— никвъэн ӈэвысӄэт	
ытръэч ытлён вэнлыги лыляпэты рэсӄиквъи	
ымыӈ илкэ яӈагчейгот ынкъам аймыйгот рытык налвавын	
ытлён тэйӈэтльук нылвавӄэн ымыӈ аймын льук лывавнэн ӄынвэр ынан рагтык ымыльо ивнинэт уйӈэ аймынвыка ытръэч гымнан аймынвык тыльун ыʼттъывагылгын	
мынйылӄэнмык вытку ӈирэӄэвык рэвыргыргэтгьэ вытку ынкы ӄынтогэ ӈаргыновты— ыʼвэӄуччитэ ивнин ӈэвысӄэт	
ӈэвысӄэт эмӄынвыргыргык нынтоӄэн ынан ванэван нинъэйвын лыги нылгынин	
ӄынвэр ӈэвысӄэт ӈиру нэтчын ынкъам нэмэ панэнагты нэнльэтэтын	
лыгэн ынӄоры пыкирык нэмэ ӄоленымэты эквэтгъи нэмэ ӈэвынъюсӄиквъи	
нэмэ пэнинэмил тытлык ӄача вакъогъэ	
аʼмын мэӈӄокэнайгыт ӄэйӈун рэӄыльигыт	
аʼтав чит ӈэвытлепгичильигым  ыʼттъын татлыӈыткогъэ	
ӈэвысӄэтти валемтык	
мэӈин ипэ ръэликэтгъэ	
вайым гым аʼтав— ынанӈэнчьан иквъи	
эргатык кыевык ытльата ӈэвысӄэт татакъагнэн прэрэма	
татаӄъаӈыплыткок эквэтгъэт	
евев агагчыръольатка янор пэнээльыт гынинэт минэнинтыткунэт— ивнин ыʼвэӄуч тылянвык энвилкэ итыльын	
ыʼвэӄуч галгэкоргавлен	
ярак пыкэрыӈок ӄэйъыʼттъыӄэгти ягнаръогъат	
таӈымыльо нэналпынрыӄэнат гытолгытъоля	
ыʼттъыӄэӄэгти ярагты ныръилемъетӄинэт ынкъам ытля нивын иӈӄун ынъэӄэйынэ нылгинытэӈӄин ӈэвысӄэт рэннин	
нинэнрыӄин йыкырга	
ӈэвысӄэтэ пэнрынэн ынкъам ивнин вынэ гыт ынпыӈэвигыт гаймаӈэн рарыгылвыгъа гымнан пиӈинэӈ мынрыгъэн	
илкэ рэсӄивийгут нэнтын эвыт ытлён илкэ рэсӄиквъи	
илкэ яӈагчейгот нэнтын эвыт ытлён илкэ яӈагчегъэ	
эвын лылепгъи ярачыко таӈамалваӈ валын четлокот нытваӄэнат	
илкэ аймыгъэ наӄамлым ынан тэгнытэӈӄин аймын льунин	
вытку ӈыраӄавкэнак выргыргэтык ӄынтогэ— ынӈин ыʼвэӄучитэ ивнин атчьатыӈок ӈэвъэн	
эвʼыт ытлён ӈыраӄавкэнак выргыргэтык ӈытогъэ	
эвын ярак ӄача нытваӄэн ӈалвыльиӈын	
ыʼвэӄучьым ӈалвыльиӈык ӄача нытваӄэн ытръэчтэгын ныгтиӈӄин аʼачек	
ынкы нытваӄэнат ӈинӄэйгинив ытри лыгитэӈиръыльыт ынкъам лыгэтаӈӄонагльат ытльайӈын лыгэтаӈкэтльан	
ӄаат ныпанръачаткоӄэнат ӄоръалтэ ныгтоӄэнат каврапылвынтэн	
аʼмыным ыʼттъыёлкэн ӈэвысӄэт наӄамлым кыӈатыльатыногъэ ӈэнӈавысӄаттомгэты миӈкри ытлён нивӄин энмэн ынин ыʼттъыёлкэн ыʼттъыӄэй	
эʼквыргаым миӈкри нъытван ытлён чинит гъэӄэлтэтлин	
энмэн ганымытвален нутэӈэвыт (рэӄокалгын)	
ӄол итгъи нутэӈэвыт эквэтгъи нотагты пэлыгэленвэты	
нутэӈэвытынэ тылянвык рырынгиивнин кэйӈын ынкъам ивнин аʼмын етти	
ии— татлыӈыткогъэ кэйӈын	
аʼмын гыт нырэӄигыт	
вынэ вай аʼтаквымнан пилигилильигым	
гытым нырэӄигыт	
нэмыӄэй гым пилигилильигым	
рымагтэты кэйӈын ынкъам нутэӈэвыт вэтгавыӈӈогъат	
чиниткинэт вагыргыт нытвыӄэнат ӄынвэр нутэӈэвытынэ кэйӈын пынлёнэн аʼмын гынан ръэнут ынанайылго нинэлгигыт	
вынэ гымнан амыргынан рэвымрэвыт ынанайылго нинэлгигым миӈкри ӄун ытри гым тыляма лыгэчымчаӄайгыпы ныриӈэсӄычетӄинэт ынкъам гым колё нычеӈыттэтигым лыгэн нынгынтэвигым	
гынаным ръэнут айылго нинэлгигыт нутэӈэв	
вынэ гымнан амынан айылго нинэлтигым тымкылевыт (оʼравэтльан) миӈкри ӄун гым нылгичеӈыттэтигым ыныкагты	
китаӄун гымнан мылӄырирынэт рэвымрэвыт	
гынаным тымкылевытти— ивнин нутэӈэвытынэ кэйӈын	
эпльэм микынэ мыкыӈ вальыт ранмыгнэнат	
эченур ынӈэ апэнрыка тымкылевыт микынэ ляйвыма нинэнрыӄин каӈэгты вальын рыннылгын ыннанмынга	
гынан ӄыпэнрыгын тымкылевыт эʼмитлён ӈайыткынгыпы нылёйвыӄин ынкъам ӈэранмынга нинэнрыӄин волвакы оттылгын (пойгын)— рымагтэты нинэнинъэйвыӄин нутэӈэвытынэ кэйӈын	
вэтгавыплыткок ытри амъянра эквэтгъэт	
авынтыляма нутэӈэвытынэ льунинэт ӄэгрэвымрэвӄэгти ынкъам ынӄэнат тымытконэнат	
омакатынвылӄылеты эквэтгъи	
еп кэйӈын нэнарэрӄэн	
кэйӈын нылеӄин рымагтэты	
люур ынан льунин пойгыӈынратыльын ӈайыткынгыпы оʼравэтльан ынкъам чемгъотваӈӈогъэ этъыманы ӈотӄэн тымкылевыт нутэӈэвытын тувъё	
аʼмыным кэйӈэ пэнрынэн оʼравэтльан оʼравэтльата пыкитльэн кэйӈын пойга тынпынэн	
ӄынвэр кэйӈын атынвыльын оʼравэтльэпы эквэтгъи	
кэйӈын риӄукэтэ рырынгиивнин эвыным ынин атын нымутлытъыӄин	
эми рай гынин тымъёлӄыл	
эʼтки энмэч тытъылыркын ӈавъельой	
этыӈан ӈавъельой чамъам гынан нъинэнмэлевэтын	
 иквъи кэйӈын	
вынэ итык эвысӄэткэ ритыркын мэчынкы тырэнмэлевэтгыт	
вынэӈ ынан мынмэлевэтгыт ытръэчым вай гымнан инэнмэлевэтык нэнаяайгым выквытгылявӄай	
виин гыт аʼтчама ӄууркиркын гымым ӈаеты мыквынтагъак— ивнин нутэӈэвытынэ кэйӈын	
аны аʼтчама кэйӈын нуттынумэкэвӄин	
нутэӈэвытым ӈэйык ныквыномакавӄэн	
нутэӈэвыт етгъи	
ынан гэнумэкэвлин таӈамэвлыӈ вальын выквылгын	
нутэӈэвытынэ пэнъёлгын ръюнэвнин ынкъам выквыт рытгылявыӈонэнат	
эчги выквыт ымытгылята итгъэт риӄукэтэ кэйӈын ивнин аʼтав вайынрэ пэнъёлгэты ӄэймэкви	
аны риӄукэтэ атын гылетыльэ выква гэнатыёйвылен	
тъылкамагральын кэйӈын риӄукэтэ ивнин вынэ лыгэн гытгытэ ӄытваркын ынан рэмэлеквъэ	
гъэ наӄам нывэтгавӄэн рэӄулымӈэ тыраӄамэтвагьа рэӄулымӈэ тыраӄамэтвагъа	
эчги ӄамэтваӈӈогъэ риӄукэтэ льунин тылельын эʼгычгын	
ынан эʼйӈэвнин эʼгычгын	
ӄыетги мынӄамэтвамык ӈотӄэн кэйӈын гымнан ганмылен	
ынӄоры аны колё гаӄамэтваленат	
гытъыльын эʼгычгын нылгэӄамэтвальатӄэн ӄынвэръым эʼквырга паагъэ	
аʼмын виин гым ратан ӄамэтвак— эʼгычгын иквъи	
ынӈаталым гыт тэӈыльигыт эʼрыкут гымнан гыт тъэйӈэквыт ӄамэтванво ӄытлыгиым лыгэнитык	
нутэӈэвытынэ ивнин	
аны лым эʼгычгын гамголен ӄамэтвак рыпэт ӄынвэр ынан лывавыӈонэнат титӄэтык тэкичгытъулти миӈкри ынан нэналвавӄэнат титӄэтык эмъэнӄэвэ	
ӄынвэр эʼгычгын нотаӈавытына иквъи аʼмын виин ратан ӄамэтвак тъэнӄэквъэк	
ынраӄым ӈоонрэ ӈайыткынэты амраӈкэянвэты мынйылӄычӄивмык	
ытри ӈайыткынэты эквэтгъэт	
ӈайыткынык пыкирык нутэӈэвытынэ ивнин эʼгычгын гыт эвычаӈӄач ӄыйылӄэтги гымым гынык гыргоча	
аны гэйылӄэтлинэт эʼнӄэвыльыт	
ӄынвэр авынйылӄатэты нутэӈэвыт ӄутгъи ынкъам эквэтгъи	
ынан тылянвык льунин пэнээльин ваны миӈкы нытваӄэн нымэйыӈӄин кокайӈын	
ынӄэн кокайӈын рыльэтэннин эʼгэты йылӄыльэты	
пыкиргъи нутэӈэвыт — эʼгычгын панэна ныйылӄэтӄин	
чимгъуплыткук нутэӈэвытынэ эʼгычгык ӈойӈык рытрилнин кокайӈын	
пылыткук нутэӈэвыт пиӈкугъи эʼгыткынэты гаӄолема вынэ вай оʼравэтльата найъомык эӄылпэ ӄыгъекви мынгынтэвмык	
аны эʼгычгын гэлӄутычӄычетлин ынкъам гэръилеквэтлин	
эʼгычга лыгэн выквыткоеквэ нинъэмэтӄи кукэӈы ынкъам нывыргыргыръуӄин	
выргыргэ колё ныпытӄийыӄэвӄин ръилемъетык эʼгычгын	
ӄынвэр ытлён ӈэйык рымагтыгъэ	
миӈкри ӄун нивӄин иӈӄун ытлён ӄэглынангэт оʼравэтльата кылельэтыркынин	
ӄынвэр кокайӈа иʼгин налгыӈойӈын рылыпъэннин	
вынэ ӄэйӈун нутэӈэвытынэ инэтэмъюӈгъи	
чимгъугъи эʼгычгын ынкъам анӈэнайпыгъэ	
нутэӈэвытынэым чиниткин лылялгын ванава гэнэймычӄэвлин	
иъам гынан гым гинэтэмъюнлин	
гымнан гыт игытӄэй тырэнугыт	
алымыӈ гымнан гыт ванэван мытэмъюӈгыт миӈкри ӄун гымнан гыт вытку тыльугыт чама аʼӄатамъёӈыткоӈ эʼтки гымнин лылялгын тъылыркын	
вынэ вай гым аʼтаквымнан— эʼгычгын иквъи ынкъам рымагтэты эквэтгъи ынӈин ивыплыткук	
эʼгычгын ымы эвэккэ гэнъэтлин	
ынан элвэльин рэӄокалгын тымнэн	
энмэн тэленъеп ӄутти гэгтылинэт мурыкэкыльинэт аʼӈӄата ивинильыт	
ытри ганомленат ӄулинутэк	
ытри айылга ванэван нымнымэты нылӄытынэт	
ӄынвэр ӄээӄын вак ытри вэтгатгъат ӄытык нымнымэтыӈ ӄэйвэлым ымыӈ ытри наранмыткоӈынат	
ытри нымнымэты ӄытгъэт	
ӈыпэльыт оʼравэтльат ямгаярак нынрэмкыльэвӄинэт	
ванэван ыʼнынтэрмэчьыӈэвынэт	
ӄолерак вальын аʼачек эмытъэт ӈэвыгйинрэльын этынва левтыръэйипнин айватагнэты	
эчги йъонэн аны аʼачек гэтэнӈыткулин	
чымӄык аʼачекыт чыгэчеквъэт ынкъам тэнмавыӈӈогъат гынтавынвэты	
ӄолеайвэча эчги ымыльо йылӄэтгъэт ӈытэтыльыт гынтэквъэт ярагты	
ярак пыкирык аны ытри гамӈылтэлленат нынумэкэвӄинэт ымыльо эрмэчьыт мылыльыт иӈӄун ытри нырыннонат	
эквэтгъэт рыннольыт	
ӄол рыннольыкэн йыӈатватгъэ ытри нылеӄинэт йыӈэчыку	
ымыӈ чымчеӄэйкинэт ванэван ръэнутэт нывытрэтынэт	
тэрмэчьыӈыльин нымным налгэтаӈынвэчгавын	
таӈымыльо оʼравэтльат нанмытконат	
нэльун айваръайепыткольын ынкъам нэмыӄэй ынӈин нэнтын	
ӈэмыӄэй йъок ытлён тэнӈыткугъи ынкъам въигъи	
таӈымыльо кымиӈыт рольянвыт нэпиринэт ынкъам ярак пыкирык танлымынӄэнына нанчыганчавынат рымайӈавынво	
ӄол ынӄорыӈ ӈэвысӄэтӄэй ӄачап рэтынваннэн чавчывата	
ынӄэн чавчыв гээвэты муулӄытгъи	
ӄонпыӈ ытлён гыпильу нылгыӄин	
чама ытлён ривыльу нылгыӄин	
ынкы чавчывэн экык тъылыӈогъэ ынкъам ыʼвэӄучитэ ӈэвъэн ивнин энмэч ытлён ӄытилгэвиръыӈгын	
ӈэвъэнэ ӈэвысӄэтӄэй нэнанъотавӄэн ытръэч ыʼвэӄуч нъараӄатӄэн миӈкри ӄун энмэч мэлевыльын экык	
ӄынвэр ыныгӈэвэ тэйкынинэт тэӈэмнилгыӄинэт эвиръыт	
эчги пылыткунинэт эвиръыт ыʼвэӄучитэ ӈэвъэн ивнин ӄолеравэвынвык мынынмыгъан ӈэвысӄэт энмэч ялгытыӈок ныйпынэнат турэвиръыт ымыӈ ялгытыӈок эвнэнъюкэ нитын нылгинымэльэв ӄынӄамэтвавыркын	
ялгытыӈок ӄлявыл ривыгъи ӄэйвэ ӈэвысӄэт нъэнӄэтӄин ярак кивык эʼквырга вэнлыги ярак нэныткивэтын	
эчги ыʼвэӄуч ривылӄытгъи ӈэвысӄэтэ ӄачап ивнин ытлён вай гыт наранмыгыт	
гынан ӈотӄэнат тэӈилгэвиръыт ӄыйпыгынат	
гымнан пытляӄ тырэнэрэнӈын эʼчуулгын ынкъам гыныкы ръэтгыпийгот тарэнтыӈын	
лыгэн ынкы ръэтъеквэ ӄыгынтэкви	
эченур ынӈэ эпыннэвкэ пэнинэмил ӄыкоргычьатыркын ытлён нэрэчичеквыт	
эргатык ытри ялгытгъат	
ӄээӄын тылек ӈэвысӄэт ӄаарагты лылепгъи ынкъам иквъи ынӈатал эʼчуулгын тынэрэтын вынэ ӄачап ӄыръэтгыпгын ӄырым ыяа нэрэтын	
вынэ гымнан мыръэтгыпын— иквъи ыʼвэӄуч	
мачынан ӄачапына ныръэтгыпнэн ытлён гэкэвлин лейвык	
ӄачап эквэтгъи ӄытлыги ипэ гынтэквъи	
аʼтчак лывавык ӄлявыл эвыӈӈогъэ иӈӄун ынан гэкэӈэ раръэтгыпӈынэн	
ӄэйвэ ӄачап нывэтгавӄэн ытръэч гэкэӈыльын ныйӄытчоӄэй эймэвык ӄынвэр вэты йъоӈӈонэн	
ӄачапына йъонэн ралӄаӈын ынкъам пэнъёлгык ӄача арычганма пэнъёлгын ивнин ӄэнанатчыӈатгэ аʼтавлыгэн гымнан гыт тынмигчирэквыт	
эʼтки гым наръэтгыпыркынэгым авынральа	
ӄлявыл пыкиргъи	
аны гавэнварэтлен ытръэч ытлён тэгмэтэквъи винвыльук	
тэгмэтэвык винвыльук ытлён пэлӄынтэтгъи ӈавъанэты	
нэмыӄэй ӄачап рымагтэты эквэтгъи	
аны ӈавъёлгын нылеӄин	
тыляма ынан льунин тылельын ӄлявыл ынкъам ӄынвэр йъонэн	
ӄлявыля ивнин морыкагты мынылӄынмык	
ытръэч ынраӄ мургин нэнэны нытъылӄин рыпэт икутъэче мытыткивмык эйылӄэткэ	
пыкиргъэт ярак	
эвыным нэнэны ӄонпы нытэргатӄэн таӈванэван нывйитвын	
ӄынвэр ӄачап ӄлявыля ивнин ивкэ киткит ӄыкынъюркын ынан пэтле ӄыныгъевыткуги виин мури мынтъирэткумык	
ӄачап вэтгыры вагъэ	
тумгыт йылӄэтгэт	
ытлён ныкынъюӄин	
нэнэнэӄэй ванэван нывйитвын	
нэкэм эчги ыʼвалӄагтэ нинэнйиӄинэт этъо ынкы нэнэнэӄэй нытэргыръоӄэн	
ӄынвэр гитэнин	
эвын ыʼвалтэ ръырыӄэ гакытвыленат	
ынан мэрынрэӄэй рэмутэтъюнинэт ръылӄыт ыʼвалгыпы	
пылыткук ынӄэн нэнэны вээтвычьатыӈагъэ ынкъам ӄынвэр лымкэтгъи	
ымыӈ ӄачап йылӄэтгъи	
ӄлявыл кыеквъи эвын таӈавъеткынка нытваӄэн нэнэны	
ытлён чеӈыттэтгъи нивӄин этъым энмэч въигъи	
палёмтэлнэн	
эвын нывъентоӄэн	
мэрынрэӄэй ӈэвъэн рыгъевнин	
аʼмын мургин нэнэны нылымкэтӄин ынкъам ымыӈ ӈэврэмкыльын ныйылӄэтӄин	
мачыргынан виин ныйылӄэтыркынэт энмэч мури ӄээӄын мынйылӄэнмык— ӈэвъэн ивнин	
вытку тэӈэмтынэвык кыеквъэт	
панэна ӈэврэмкыльын ынкъам нэнэны ныйылӄэтӄинэт	
рэӄэ мытралпынрыӈын кыевык ӄачап— ӄлявыля нинивӄин ӈэвъэн— нэлгэ вэчьым лым тааӄата	
вынэ гым ынӈэ рэӄэ эналпынрыка гымнан ванэван мынрэӄэвын нэнэнэӄэй ытръэч тынильэтын	
вэнлыги ытлён таӄъата налпынрын ынкъам ӄээӄын имтильэннин ӄлявыля ӄачап	
ӈоонко тылек ытри янра эквэтгъэт	
ӄээӄын тылек ӄачапына рытаалгылявнэн ӄлявыл эвын кэйӈын	
ваамыйӈын ӄачапына йъонэн	
ытлён эмурэтылетэ ӄынвэр ваамръэляк гэлелин	
ытлён ваамлыӈкы йылӄэтгъи миӈкри ӄун ныӄылӄылетӄин иʼрык	
эвыр ӄачапыӈо ритгъэ моргынан ытлён мынъынъирэтын— валёмнэн вэтгавыльыт ӄачапына	
ӄачап лылепгъи	
эвыр ынык ӄача нывэтчатваръоӄэнат аʼачекымкыт	
миӈкри нылейгыт	
ечьамэттомгэты— татлыгнэнат аʼачекыт	
вынэ гыт мытрэнъирэтгыт	
лыгэн вайыӈкы ӈэйык рымагты варкыт гынин райъонъёттэ  нэнинъэйвын ытлён	
ӄачап нэнъирэтын	
эвын гитэнинэт игыткинэт аʼачекыт ӄытлыги ытри ӄэтчанрот	
ӈэвысӄэт ӄачап пыкиргъи нымнымык	
наӄамлымӈэ лыгэтаӈычьыӈӈогъэ нымытвак	
митъэ лыги ӄытчыгыткы вэнратгыргын нымэлӄин	
энмэн ӄол ӄлявыл ӄаальатынвэпы нырагтыӄэн	
ынан нинимтиӄин пойгын	
нывулӄытвиӄин	
энмэч ытлён гагчава гэнъэтлин ныволӄыгагчавӄэн	
люур ынан льунин ынпыначгын тымкыткынык вакъотвальын наӄам лыгэпэтывтычгыльын ымыӈ ратамвытычгыкэн пучьэт гэлгичимиръэтлинэт лыгэным лейвыткульыӄэй	
ынӄэным ръэкин	
вайым мынгыпаткэн яаёлӄыл— татлыгнэн оʼравэтльата	
китаӄун ӄинэйылги мынчичьэтгъэн гынин кэӈунэӈ— ивнин ынпыначга ӄлявыл	
ӄлявыля йылнин пойгын ынкъам люур ынпыначга выквык пойгын рыпытковъевынэн	
плыткук ынӈин рытык ӄлявыл ивнин вынэ волӄын тылеркын аʼтав ӄылеркын	
нэмыӄэй гым тырэквэтгъэ лыгэн гынык вэнвыеквэ	
нэ оʼравэтльата пиӈкульэ пойга лымынӄо нэнатынпыӄэн кэйӈын	
ӄынвэр лыгэн кэйӈын оʼравэтльамэл вэтгаквъэ нэ оʼравэтльата пиӈкульэ пойга лымынӄо нэнатынпыӄэн кэйӈын	
ӄынвэр лыгэн кэйӈын оʼравэтльамэл вэтгаквъэ колё аʼмын вынэ тытъылыркын ратанӈавӈэн вэлер игыт гымнан лыги тытчын ръэкин ынӄэн пойгын	
ӄытлыги ытръэч эмпэгчинэ оʼравэтльагты кэйӈын гапэнрылен пойгыльэты	
ынӄэн ылвылю гъурэтлин эʼнтагныткынык	
ӄэюу йытонэн	
нинэнмылюӄин	
ӈойӈыльа тымнэн ытля ынкъам чит ытля тымыплыткок ӄэюуӄэй йъонэн ытръэч ӄэюутэ ивнин аʼмын юргыльигыт	
янот мымэйӈэтык≫	
ивнин янот эченут ынӄэн лёльолгын ӄынпэляквын ытльэн≫	
ынӄэн рырынувнин чама ыʼттъымыт пэлянэнат	
ӄэюуӄэе лёльолгын нэнайъоӄэн ынкъам гыролмакы ныръилемъетӄин	
мэйӈэтгъи лыгинъытвигъи ытръэч лыгиӄупӄыльыӄэй	
ынӄорыӈ йъонэн нойӈыльа ивнин ынӈатал нырэӄигыт иъаʼм эмэйӈэткыльигыт	
опопы ӄопӄыгыргыно ӄитги≫	
ӄэюутэ ивнин миӈкри ӄэльо ватапъянвэты инэнльэтэткыльигыт ӄонпы лыгэн кыкватлёльойӈык ӄача тытваркын	
ынӄоръым лыгэн ватапъянвэты рыльэтэннин	
пэлянэн ӄоныръым ӄунэче йъонэн эвын галгачьатычгатлен галгэмайӈатычгатлен	
наӄамлым ынкы ивнин игытым гым тырэмэчгынкэвы	
кылельэннин	
лыгэным онмываамъёлгык ӄэюу ыʼчӄагтатгъэ ӈойӈыльын чит энанӈатгъэ ытръэч лываквъэ гыткамчаткогъэ	
ынӄэн ӄэюутэ пэлянэн ынкъам ынык тумгык эʼчетгъи	
ынкъам лыгэн ынанармачьиӈо нитӄин ынкы	
ӄулилвымкыкин армачьиӈыт кынмал нэймэквылгыӄинэт	
ивнин майӈычьиӈа выёльын китаӄун ӄопӄыгыргын ӄыльусӄиквыткы	
миӈкри нъэлгъи	
иӈӄун амравэтаʼнӈа ивнинэт миӈкри ӄун ӄопӄыгыргын ӄулиӈэлвыльык ынанармачьо нитӄин	
нэльусӄиквъэн	
рагтыгъат ынкъам никвъэн эʼтки ӄопӄыгыргын ынанкылпаӄачык ръэптыӈын	
ынӄоры ӄопӄыгыргына ынинэт выёльыт тыӈивынинэт ӄырэрынво майӈычьылвайӈын	
ынӄэн рагтыгъат нэмыӄэй	
ярак пыкирык нивын эʼтки нымэйыӈӄин рыпэт тиркытир рынна нинэйпыӄин	
ӄопӄыгыргына ивнинэт вынэ мачынан	
вэлер мынтааӈыткочӄэвмык	
ӈаным эквэтгъэт гэтумгэ майӈылвайӈына	
пыкиргъэт	
ӄэглын нылгинымэйыӈӄин ӄэтэвым майӈылвайӈын	
нинэниттилетӄин	
ынкъам майӈычьиӈэн тумгыт нинивӄинэт онмыӈавыт яайӈава нъэлык эвнъэнӄэткэ	
ӄынвэр эвыт майӈычьиӈын пэӈъивэтгъи	
лыгэн ӄопӄыгыргына лыгэнролылтавыӈӈонэн ынраӄ ытлён	
ынраӄ ӄопӄыгыргынэн тумгыт нивӄинэт яайӈавыт онмыӈавыно нъэлык эвнъэнӄэткэ чевмыватапа	
лыгэн ынӄэн ӄынвэр тымнэн майӈычьиӈын — елыйӈын эʼмэтэ гэтчылин тэнтининым ынӄэната майӈычьиӈын гэвъилин	
лыгэн ӄопӄыгыргына ӄэглынангэт рыръэлевнинэт яайӈавынынтэ ченэтӈалвыльэты	
лыгимкэтгъи ӈалвыльиӈын	
ӄулиникэк ынръам вай нырачвынръоӄэнат ӈойӈыльыт риӄукэт пипиӄылгыт йильэт ынкъам ӄутти	
рачвыӈынвык нэгрулмыгъэн ӈирэнкивык урэльын ӈэгны	
янот чегкынмал нылеӄинэт наӄам ӈойӈыльыт ынкъам ӄопӄыгыргын гэтумтэ	
эʼквыргаым нэмэ ӄопӄыгыргына гагачачӄэвленат	
льук выялчыӈын пэпэӄылгынпыначгыӄагтэ нивӄинэт лыгэнитыкым вайыӈӄэнат нотармэ	
пипиӄылгэ чиниткинэт эвынинъыльыт нотармэно нылгыӄинэт	
ӄытлыги тыляма ганъегъенторъовленат нотармэнтэ	
ынкатагнэпы ӄопӄыгыргын ымыльорык лыги гэтчылин ынанармачьын ынкъам ынанэнъычьын	
энмэн ӄол ӄлявыл ӄонпыӈ пэнин ривыльын наӄам эмӄынривык эвыр нъэгынтыватӄэн тэӈэмйылӄэ	
ӄынвэр ытлыгэ эʼйӈэльэнин ынкъам ивнин иъам ытлён гыт тэӈэмӄынривык эʼгынтыватыльатыркын	
ӄынвэр ынӄэн гынан тэӈэмйылӄэ ымыльэты ӈэлвыл рэткуӈын	
ӄол рыннин ривыльын ӄлявыл иʼгӈэвысӄэтэ йъонэн	
ӄлявылым амкоргава ӈавысӄатэты ванэван нивын этъым ӈотӄэн иʼгӈэвысӄэт эмитлён ӄонпыӈ ытлён эмӄынривык тэгинӈэтыльын	
ӈэвысӄэт гиину лыгнин ынкъам рэвырагтык рырагтаннэн	
эргатык матальа амӄынӈыток нинэльуӄинэт тымъёттэ ӄорат	
ӄытлыги ынӄэн ӈэвысӄэт нытэгинӈэтӄин	
ыʼвэӄуч рэвынвык вама ӈэвысӄэт чикинъэ лыгэн ныпириткуӄин	
ӄынвэр матальын амӄынэргатык тымъёльок эмӄэлелвынэ чемгъоӈӈогъэ ынӈатальым иʼны колё нывинӄин лыгэн ярак ӄача тэгинӈэтыркын	
игыр лыгигынрыру тырэлгыӈын иʼгын тэгинӈэтыльын≫	
эчги ыʼвэӄуч ривыгъи нэмэ иʼгӈэвысӄэт чикинъэ кыеквъи ынкъам лыгэн тэгинӈэтгъи	
ынпыначга льунин ӈэвысӄэт инэнлювлевыльын ынан нинэгитэӄин патгыргэпы ынкъам лыгэн рэӄын люӈивэ рыннин ӄынурым люнльутэ рыннин ытръэч экык рэвынвэпы етыльын ивнин колё аʼмын гынин ӈэвъэн нымэлӄин	
иъаʼм ӄаат нанмыӈӈонат ытлён мурык нъалтагнэпы	
аны иʼгӈэвысӄэтэ талваволӄытвэтагнэты нэнапалёмтэлӄэнат элгааткоӄолельыльыт	
аʼтчак лывавык иʼгӈэвысӄэт ӄаарайпы уʼрэквъи ынкъам эвын таӈамынан нытваӄэн ытръэч ӄаарак камлелыӈ мымлымкын нылгэлгааткоӄэнат	
иʼгӈэвысӄэт колё ганӈэнайпылен ынкъам гаръэтгыплен моольэты	
тэгмэчынкы катам торчаёма ынпыначга ынкъам эккэтэ навалёмын иʼрэвыргыргын ӈэлвыльин	
иʼгӈэвысӄэтэ ӈэлвыл лыгэн ӄаараӈӄачагты кээчьивынин	
таӈымтыляеквэ колё нэналгэнмыткоӄэн	
ӄынвэр ӈэлвыл еп ымыӈ ӄаарак эныпкирэткэ тэнтылеткутэ рыннин	
ратчылгык ӈэйкин нытлытваӄэн гаӄаёома вэӈкэнрув	
люур ӈэнри ӄытгъи нувӄин иʼны	
чит ӄораӈы иʼрэркын ытръэч ӄэюу кэтъонэн	
иʼны эймэквъи ӄаагты ынкъам иквъи гыт гаӄаёома мынугыт	
чемгъотвагъэ ӄораӈы ынӄорыӈ иквъи янор мынтумгылӄырирэнмык	
ыныкит гыт рэтумгыльугъэ — гаӄаёома ӄинэнуги ыныкит гымнан тумгытум тырэльуӈын ӄырым гым ӄинэнуги	
иʼны чемгъоӈӈогъэ эвыр ӄаата тумгытум рэльугнин ӄымэльым ӈирэргэри тырэнуӈынэт	
гымнаным ӄырым тумгытум мылӄыриргъэн юрэӄ рэналпоттыгъа≫	
чимгъуплыткук иквъи эвыръым	
ытри амалвагты эквэтгъэт	
иʼны лёнтомгырэра итгъи ӄораӈыым оʼравэтльэты ӄытгъи ынкъам иквъи ӈирэмури мынтумгэвмык ымыльо эʼӄэльыт уйӈэ мынынтыркынэт	
ынӈин томгыльатыӈӈогъат оʼравэтльан ынкъам ӄораӈы	
ӄол итгъэт амноӈэты эквэтгъэт ӄораӈы ынкъам оʼравэтльан	
иʼгэ льунинэт ынкъам ӄораӈы пынлёнэн мэӈин ынӄэн	
иʼны гырыноӈэты иквъи тымӈатомгыка тырэнунтык≫	
ынӄорыым ӄораӈы пэнрынэн ытръэч оʼравэтльата иʼны тиӈурнин	
эмъэʼӄэчеӈыттэтэ иʼны рыпэт гавнытколен ынкъам гачеваровлен	
ынӄорыӈым эӄылпэ гынтэквъи	
ӄораӈы ынкъам оʼравэтльан колё гагтытанӈытколенат	
ӄунэче ӄораӈы ӄэюульын льунин иʼгэ ынкъам ивнин мынугыт	
ӄораӈы татлыӈыткогъэ амгымнан ӄинэнуги лыгэнитык ӄэюуӄэй ӄупӄыльын	
иʼгэ тымнэн ӄораӈы ынкъам рунин нычимгъуӄин гым игыт тъэнӄэквъэк ӄамэтвак чама ӄонырыӈ ӄэюуӄэй еп ныппылюӄин опопы ынан гивиӈит галяк мынугъэн≫— ынӈин чимгъуплыткук ӄэюу ивнин галяк мынугъэн≫— ынӈин чимгъуплыткук ӄэюу ивнин гивиӈит галяк гым тырэетгъэ ынкъам тырэнугыт	
игырым гыт вэты ӄыгтыватапоркын ынкъам ӄымэйӈэтыркын	
ӄэюу валёмгъэ ынкъам вэты нымкъэв ныватапоӄэн чама ытлён нырэрмэвӈыӄин ытлён ӄонпыӈ ныръилемъетӄин нинэпиӈкуӄинэт вээмӄэгти	
галяк гивиӈит ӄытгъи иʼны	
вынэ мынугыт	
киткит виин ӄъатчагэ миӈкри ӄун ӄупӄыльигым— пээчваӄ татлыӈыткогъэ	
яврэна тырэетгъэ— ивнин иʼгэ	
иʼны эквэтгъи ӄораӈыым рымагтэты рармавӈыӈӈогъэ	
энмэч ынан уттыт пэӈкоӈӈонэнат энмэч инъытвигъи	
нэмэ галяк ыннэн гивиӈит иʼны етгъи	
игырым ынӈатал мынугыт— ивнин иʼгэ	
аʼмын еп ӄупӄыльигыт яврэна наӄамлым тырэнугыт	
иʼны ӄээӄын чимгъугъи ынкъам вэтгатгъэ	
ӄораӈы нэмэ рармавӈыӈӈогъэ	
ӄынвэр ынан пэӈкоӈӈонэнат ӈэгти вээмыт ымыӈ вэтъатык уттыт рыпэӄэттавыӈонэнат	
гивиӈит галяк ӄораӈы нычимгъуӄин ынӈаталым игыт иʼгэ ринэнугъэ≫	
ыннэн гивиӈит галяк иʼны гэчимгъулин иӈӄун ӄораӈы вэты мэйӈэтгъи тагноӈ нъэлгъи ынкъам йъонэн	
янор ӄэнайъогэ ынӄорыӈ вытку ӄинэнуги итык ынӈин ӄырым эвын ӄинэнуги ыныкит айъока гым ринэнтыгъэ гыт тыранмыгыт	
иʼгэ пэнрынэн	
ӄораӈы маёлгыткынэты пиӈкугъи	
пытӄыпэнрык ӄораӈы ӈаеты пиӈкугъи	
иʼны галвавыӈолен валеркылек	
ӄынвэр иʼны элвэтиӈэтэ нъэлги тылек панэна нывэлеркылеӄин	
ынӈин вол ӄытвэтагнэты ӈаеты тылегъи миӈкы ӄораӈы нъатчаӄэн ыныкы	
вулӄытвик иʼны пыкиргъи ынкъам ӄаата ивнин ӄытвэтагнэты ӈаеты тылегъи миӈкы ӄораӈы нъатчаӄэн ыныкы	
вулӄытвик иʼны пыкиргъи ынкъам ӄаата ивнин эвын чамъам рэнанмыгъа опопы ынӈин ӄинэнуги	
эченур ынӈот ӄытвэтчагэ ынӄорыӈ гымыкагты ӄыпэнрыткогэ	
ӄораӈы ӈайыткынык вэтчагъэ	
эчги эʼйӈэгъи иʼны лыгэӄылпэ пэнрыткогъэ	
эчги иʼны эймэквъи ӄораӈы рултысӄычетгъи ынкъам иʼны эрэтгъи энмэпы	
ынӈин ӄаата уйӈэ рыннин гытлильын ынкъам тутъыльын иʼны	
энмэн тэленъеп ӄутынин гатвален тэӈыннэн ӄораӈы	
ӄаата нэнагтывэнратӄэн чиниткин этын йъарат льэлеӈкы таӈайгыпы	
ыргынан таӈымыльэты эмнуӈин лыги гэтчылин миӈкри ӄун ыргынан ӄонпыӈ ляйвынво эмылгивык	
ӄынвэр ӄораӈы рылӄыгъи лейвык рулевык ӄынвэр атынӈапка нъэлгъи ынкъам аргатка	
оʼравэтльан ӄувчемгъоӈӈогъэ иӈӄун ытлён эвинрэтылыыкэ нъэлыркын миӈкри ытлён рымагтэты ранымытвагъа эвинрэтыльыкэ	
ынӄэн чемгъогыргын оʼравэтльэн ӄынур валёмнэн ӄаата ынкъам ивнин оʼравэтльаелымэл эвыр рэлеръугъэ равтатгъа чеӈэр ръэкинэйгыт этынвэгыт гым ӄинэӄэтвыги	
эченур гымнин мутлымул тэӈынӈэ нутэсӄык эныргэлеткэ	
ымыӈ рилӄырил гаямгама ынкъам тэкичгын гымнин ымнота ӄынтыгынэт	
ыʼттъымытым тэнрымӈуплыткук ӄытэӈынлывэтгынэт	
ӈэръйъилгык эмгынунныкитэ вылтыёмромкэты ӄылӄытги ынкы ӄыӄаарымъаʼйӈаткоркын	
ынанъаʼёк эвыр гымнин вэтгав рэтэӈыркылеӈын юрэӄым ӄырым ӄыгытъэтги	
вытанмэч этынва ӄораӈы эйминнин	
таӈымыльо вэтгавыт ӄорэн нинэркылеӄинэт оʼравэтльата	
ӈэрйъилгык эмгынунныкитэ нъэлык оʼравэтльан ӄытгъи вылтыёмромкэты ынкъам ӄаарымъайӈаткоӈӈогъэ	
люур ынан валёмнэн тынвыргыргын	
оʼравэтльан йылӄэтгъи	
эргатык инъэ кыевык оʼравэтльан лылепыткугъи ынан льунин нылгинымкыӄин ӈэлвыл	
ӄытлыги ынӄэн пууръу рылӄыльин чымӈэн	
ынкатагнэпы оʼравэтльан ӄонпын ӈэлвыльынӈэгъи	
аӈӄальэн лымӈылтэ (стр	
илгиръыльын стр	
ӄол итгъи ивнинэт ӈэвъэнти ганымытвален илгиръыльын ӈирэнӈэвыльын	
ӄол итгъи ивнинэт ӈэвъэнти китъам ӄытэйкыгыткы эвиръыт ытръэч ымыльо нилгыӄинэт	
ӈэвъэнти лымаляквъат	
нэтэйкынэт нилгыӄинэт плекыт иръын ӄонагтэ къэли ынкъам лилит	
гэвулӄытвилин	
ӄлявыля йыпнэнат ымыльо эвиръыт	
ӈэвъэнти ивнинэт ӈэвысӄэтти ӈытогъат	
аны оʼтчой ытлён нэлӄырирйивыгъэн ытръэч вэнлыги ытлён льук налвавын	
гым ӈотӄэнайгым	
иквъи илгиръыльын	
гым торгынан нинэтэнтисӄутури нэкэмӄун ыʼльылигым	
игыт гым тэквэтыркын	
ӈэвъэнэ намӈылёгъан миӈкри эквэтыркын	
ӈэвъэнэ ытлён никвъэн гок лыгэнитык чамъам	
лыгэнитык гыт въисӄивыркын	
вынэ лыгэным аʼтав тыёпатысӄэвыркын	
эквэтгъи илгиръыльын	
йъилгын гаковляльатыӈолен	
нылеӄин ныкитэ вусӄымчыку	
люур льунинэт нутэсӄык чыӈатгыргык кэльэт	
эвын нъанэлёӄэнат ытри	
кальанпыначгиӈын нъанэлёӄэн	
йытонэн люур ынан нэнэнэӄэй	
нытэргыръоӄэн	
ивнин илгиръыльэ эвиӈан тури нытэгинӈэттури	
аʼтавым мургинэт нэнэнэт нытэлпыръуӄинэт	
кальанпыначгиӈын ынӈатал чеӈыттэтгъи ынӄорыӈ иквъи оккой	
ӄаӄа	
ӄаӄа	
аʼтаквымнан	
энмэч мынрагтымык	
нараалёмгыт тумгэ	
наранмыгыт энмэч гыт ӄыянотгэ	
илгиръыльэ ивнин вынэ гыт ӄыянотгэ гымнан гэмо миӈкри тылек	
кальанпыначгиӈын ыʼттъыёча нылеӄин	
ярак пыкэрыӈогъат наӄам энмэч нэргыръоӄэн кэльэкым наӄам туртутъэвыльын	
кальанпыначгийӈа ивнин илгиръыльын виин ынкы ӄъатчагэ	
ӈэвъэн мынымӈылявысӄэвын ӄэйӈун айколят рэлку варкыт	
илгиръыльэ валёмнэн ынӄэн вэтгав ынкъам гынтэквъи	
ытлён ратагнык арычгатгъэ	
кальанпыначгиӈын ӈытогъэ	
аны гэлӄырирлин ынан илгиръыльын	
льук лывавнэн ынӈэ вай ынан нинэтэнтисӄуй выӄин	
ӄынвэт таӈэргыръогъэ	
тумгыт ынин аʼнэлёльыт пыкиргъэт намӈылёгъан ръэнут ынан нинэлӄырирӄин волӄытвэмачы	
иквъи кальанпыначгиӈын вынэ вай онъалгыннэкиӈын ынанпыкэра итгъи ынкъам тымӈэквъэ≫	
выӄин	
ӄынвэт таӈэргыръогъэ	
тумгыт ынин аʼнэлёльыт пыкиргъэт намӈылёгъан ръэнут ынан нинэлӄырирӄин волӄытвэмачы	
иквъи кальанпыначгиӈын вынэ вай онъалгыннэкиӈын ынанпыкэра итгъи ынкъам тымӈэквъэ≫	
никвъэн тумгэ лыгэн льолӄылычгын гэннупэтлин	
вусӄэквъирыльгъат	
лыгэн рыльгъат эквэтгъи илгиръыльын рымагтэты	
нылеӄин	
ынан йъонэн нымнымӄэй	
ынкы кэӈунэӈэнпыгъи	
ынкэкин ыʼттъыӄэй тавтаватгъэ	
ынпыначгын ынкэкин иквъи гоккой раӄэты тавтавтыркын ыʼттъын	
аʼмын гантота гэллепыткусӄивэ≫— ивнинэт ынпыначга нэнэнэт	
ынанынпычьын кымиӈын ӈытогъэ	
ытръэч ӈытонаӈо иквъи аʼмын йъилгын гэтэӈкувлильэтлин	
ытлён татлыгнэн илгиръыльэ ии ынӄэн гэкувлильэтлин≫	
ченыттэтгъи аʼачек ванэван ынан ныльунин вэтгавыльын оʼравэтльан оккой мэӈин	
илгиръыльигым— иквъи илгиръыльын	
вынэ ӄырэсӄикви	
рэсӄиквъэт	
ынӄэн ынпыначгын ивнин аʼачека (ӄунъым ытлыгын) вынэ вай илгиръыльын пыкиргъи	
иквъи ынпыначгын како ӄэйвэ ӄырымэн кэлы	
илгиръыльын иквъи вынэ ӄырымэнайгым	
ӄыллыгэ— ивнин ынпыначга— ӄыӄамэтвагэ	
татлыгнэн илгиръыльэ пээгти нинэӈэвусӄивигым	
како чамъам	
ивнин ынпыначга	
лыгэнитык въисӄивыркын	
вэлерым тыёпатыркын	
миӈкэмилым урэльу нъэлгъи	
лыгэн ӈотӄо рэквэтгъэ рэпкиргъэ— ивнин ынпыначга	
эргатык кыевкы эквэтгъи	
нылеӄин	
волӄытвэӈӈок пыкиргъи	
льунинэт гынрырэтыльыт нычейвыгрулмыӄинэт	
нынны ынин куурки	
нывакъотваӄэн пээгти ранмыквыткынык	
куурылынэ ивнин ӈав етти	
рэӄыльигыт ӈот	
вынэ пээгти тыӈэвусӄивын	
люур пээгти ӄутгъи ынкъам иквъи вынэ лыгэн	
янорым мынуучвэт	
ынан кымиӈыт ивнинэт ӄол ӈэлвыл ӄыпэнрыгыткы ӈыраӄ кэюут ӄэймитгыткы ыннэн чымӈы≫	
эквэтгъэт ынкъам нанмынат ӄаат	
лыгэн етык нэтэйкыгъэн увэлӄиӈын ынкы напатынат мытлыӈэн ӄорат	
нэйпэнэт ититыльыт эръэт	
пээгтинэ илгиръыльын ивнин вынэ уучвинэӈ гымнин ӄыльугын	
нутэсӄыкин тытлычгын рывэнтэннин	
ээʼкуйгут рыннин	
илгиръыльэ гитэнин	
люур пээгтинэ упынъылинин илгиръыльын наӄам ынкэчуку йынйыниӈын	
ынраӄым илгиръыльын выюнтэтгъи нотасӄычыковты	
мэчичьу нинэльуӄин ӄамэтвальын пээгти	
лыгэн ӄэмиплыткугъи пээгтинэ люур нэмэ льунин ӄотытвальын илгиръыльын	
нэмэ кымиӈыт тыӈивынинэт ивнинэт нэмэ ынӄэнат нэймитынэт ынкъам ымыльо напатынат	
вынэ ӄычаёкватгэ	
рывэнтэннин нэмэ ӄол тытыл нутэсӄыкин пээгтинэ ынкъам илгиръыльын ивнин ынӄэн ӄыгитэгын	
эчги гитэнин пээгтинэ упынъылинин ытлён ынкачыкогты	
наӄам ынкэчыку ӈирэӄ кэйӈыт наӄам колё ытри нылгигытъэтӄинэт	
ынкэчыку гатытлынныматлен ытлён пээгтинэ	
ынраӄым гыллимрэӈӄэю гэнъэтлин илгиръыльын	
ынкэчыку ытлён ныриӈэмъетӄин	
ӈирэнкэйӈык ӈалгыл вэлёткынык нывакъоӄэн	
пээгти ӄэмиплыткугъи	
гитэнин тытыл льунин ытръэч гыллеграмлыӈын ӈаргыновты ӈытогъэ	
люур вэтчагъэ — ӄытлыги илгиръыльын	
пээгтинэ ытръэч ивнин аʼтавым гинэӈэвусӄивигыт≫	
илгиръыльын иквъи ии аʼтавым тыёпатгыт	
пээгтинэ ивнин ик ытръэчӄэй игыт ӄыльугын оочвынвын	
эʼйӈэвыйгут рыннин пээгтинэ ынпыӈэвӄэй типъэйӈэльын	
нэмэ ынан нутэсӄын рывэнтэннин	
гитэнин ынкэчыку тынылвэнаӈвытрын льунин	
илгиръыльын наёгъан рэтэмтэючгычыку нэнкылвэтгъэн ынкъам тынылвэнаӈвытгырык нэтрилгъэн	
ынпыӈэвӄэй етъаӈ нъэлгъи тэпъайӈанвык	
люур илгиръыльын гырголяйпы эпэӄэйынэ илгэннин ынкъам гырголягты тиӈунин ынӄо ивнин ӄыпалёмтэлгэ чама ӄыгитэгын тынылвэнаӈ миӈкри ритгъэ	
ытръэч рэтэмтэючгын ынкы пэлянэн	
ынпыӈэвӄэй моогъэ тинъэйӈэк колё таӈычьыгыргын рыёллык рэтэмтэючгын гъоравэтльама≫	
пылыткугъи типъэйӈэк	
нагтогъан мэлпэнин илгиръыльын	
пээгтинэ ивнин	
аʼтавым гинэӈэвусӄивигыт	
илгиръыльын татлыӈыткогъэ	
ии аʼтавым тыёпатгыт	
ик ынраӄым мынэльоткорачвыӈмык	
эльоткоӈӈогъат	
пээгтинэ ӈирэӄ ӈэвъэнти оммачайпынэнат ӄол ыʼттъыёлыӈӄач гаакъолен ӄолым яалеӈӄач	
гыткат ӄутынин яалеӈӄачагты гъэлевлинэт ӄутыниным ыʼттъыёчаӈӄачагты	
илгиръыльын нильуткуӄин	
ынан ивнин пээгти  гынрыру ӄылгыркынэт ӈэвъэнти тырагтыркын	
ильуткугъи ӄээӄын ынӄо паагъэ	
амъярар нывыргыргэтӄин	
ынӄо гэмо гэлгылин йылӄатгыргын пээгтинэ	
энмэч ӄытлыги илгиръыльын ярагты гапкэрыӈолен	
пээгтин ӈэвъэнти ынык рээн	
люур эппээпэй гивлин	
ӈотыӈым пээгти вэлеркылеркын гэкэӈыльын	
илгиръыльэ ивнин	
аʼмын вынэ мачынан	
ярак пыкиргъэт	
пуэʼкэлийвынинэт ӈэвъэнти пээгтин	
пээгти пыкиргъи	
илгиръыльэ ивнин лымӈэым ръэгъи	
вынэ ӈэвъэнти тыёпатынат	
илгиръыльэ ивнин эʼмъим алымы гынык тыпэлянат наӄамым ӈотӄэнат ӄырымэнат гынинэт	
итыкым чит гыт ӄэйвэ тиквыт рагтыӈӈок — ӈэвъэнти лыги ӄылгыркынэт  тырагтыркыӈ	
ӄэйвъэм итык гымнин чакыгэт варкын ытръэчым эʼтки	
пээгти иквъи	
вынэ мэчынкы	
илгиръыльэ ивнин	
ӈутку ӄъатчагэ мыгтыгъан	
ринтынинэт винвэ валяӄай ынкъам пиӈинэӈ	
ёролмэты ӄытгъи	
ыʼльылин тэйӄынин ӈэвысӄэт ынкъам ынык яалеӈӄачагты вакъогъэ илгиръыльын	
ыʼлӈэвысӄэт илгиръыльэ ивнин	
тагам эӄылпэ мынрагтымык	
илгиръыльэ рывинрынин	
рэсӄиквъэт	
ивнин пээгти пээгти татлыӈыткогъэ како вынэ нылгинымэлӄин	
лыгэн эвыт эӄылпэӄэй эквэтгъэт ярагты	
ӈэвысӄэтэ ивнин тыляма вынэ эӄылпэ мынлеркын вынэ вай тыгръоӈӈогъак	
пыкиргъэт ярак ӄамэтваӈӈогъат	
эчги ыʼлӈэвысӄэтин иʼӈъиʼӈ нылгыӈӈоӄэн омома нъурэвӄин ынкъам ынан ынкы нинэтэнкэвӈыӄин	
пээгти нинивӄин аʼтав эӄылпэ ӄыӄамэтваркын вынэ вай гым тыгръоӈӈогъак	
пээгти рыпэт нымгыльатӄэн амгагчыӄамэтвак	
эчги ытлён ӄэмиплыткугъи вынэ ыʼльыл гэлгылин	
лыгэным ӄэръылчыӈа яраӈы ёроӈы гэйыръэтлин мимле ынкъам пээгти гэвъилин	
наӄам тумгыт ымыльо ӈэлвыльык	
тэгмэчынкы гаёъоръолен наӄам ӈэлвыл амманаӈ гэритлелин	
ынкы инэлӄырирыльыт гэӄитувъилинэт	
ымыльо илгиръыльин яалльат гатаӈычьыӈӈоленат	
энмэн чит тэленъеп нэрӄук ытръэттэгын ныкоргъайӈаӄэн гатвален пэнин амӄынтэркыгырголянма амалваӈ нъэлыльын эʼйӈэльын	
нэмэ волӄытвэма ынӈин нъэйӈэӄин	
рэвымрэвым пэнин тымкыткынык вакъотвальын ынкъам лымынкыри пыннэты лылепыткульын	
ынан лыгивэнну нинэлгыӄин коргъайӈальын нэрӄук	
ӄол рыннин рэвымрэвэ амалваӈ эʼйӈэльын йъонэн нэрӄук ынкъам ивнин гым нилгигым гыт нэмыӄэй нилгигыт	
ытръэч гыт нымэйӈигыт гымым ныппылюйгым	
эмэлкэ гым гынан ытленъюну нъинэлгыркын	
ынӄэнатаым вэчьым ӄулитэ мынъылпууръыткумык	
чама гыт нымэйӈигыт малнъаӄапэраӄэнат ынӈин мэйӈыльыт коргычьатыльыт галгат	
гыт нымэйӈигыт малнъаӄапэраӄэнат ынӈин мэйӈыльыт коргычьатыльыт галгат	
ынӈин ивык гэлгиринӈэвлин нэрӄук ынкъам лыгэн люнтэнчимгъутэ чиниткин ӄулиӄул йылнин равымравэты	
ынкатагнэпы рэвымрэв ӄонпыӈ эмӄынъинъэ ынкъам волӄытвэӈӈок таӈамалваӈ ныкоргъайӈаӄэн рээн гырголягты гэлӄытэ эвтылтыляма эмрэтэӈъэйӈэӈэ	
нэрӄукым ӈоткатагнэты пэнин тъалявылӈыльын миӈкри ӄун ынпыначгын	
энмэн ганымытвален ынпыначгын гэӈэвъэнэ	
ыргин гатваленат ӈэръамытлыӈэн эккэт	
эккэт нылгиныгынниӈӈыттыӄинэт ванэван лымынкэкин гынник тымык ыʼнылвавын	
нынмыӄэн гынник эмнуӈкы нынмыӄэн аӈӄак	
ытръэч ӄол гитлин ӄонпы уйӈэ эгынниккэ гатвален	
ӄонпы йичьэмрэт нырагтыӄэнат аммынга	
ӄынвэр гынникгилильыт эпкиркэ ваӈӈогъат	
аӈӄагыннэкгэлельыт эвыр эпкиркэ нитӄинэт ымыӈ амноӈэты ӄытыльыт ванэван ныпкирынэт	
ӄынвэр пэлятгъэ ынанӈэнычьын ытлён ванэван миӈкри ыʼнытрилын наӄам ӈинычьэ нинэрэлӄырирӈыӄинэт ынинэльыт	
аʼачека ныкитэ винвэ ытлыгырык нинэтэйкыӄин янръатвыӄай	
тэйкыплыткук ыʼтвъэт аʼачека йыпнэн нывытлыӄэн уккэнчи ынкъам элкыгъи	
ынан алкыӈӈок кытвыл энъатэты вальын етъаӈ гэтчылин ымыӈ гэтэйкылинэт тивэлтитит	
аʼачек ныкитэ элкыгъи	
нылеӄин ытлён аӈӄачормыеквэ	
люур ынан льунин оʼраветльачгын аръаля нымэйыӈӄин	
оʼраветльата аʼйӈавыӈӈонэн тылельын	
аʼачек ръэвилюкэ нытваӄэн	
ӄынвэр люур оʼраветльайӈа мимыл виитиӈунин эчги янръатвыкэн рэӄыр расӄэвыӈӈогъэ йыкыргык	
мимлытиӈунэ мимыл ралёнтонэн ынкъам ыʼтвыльыӄэй лыгичикгынунык нъэлгъи	
мимлытиӈунэ нэмэ пытӄытиӈунин	
тыляма аʼачека етъаӈ рытчынинэт тэтивэлтитит	
ыʼтвыӄэй турыгнунэтык аʼачека йыкыргычыкогты ринтынинэт титимкыт	
мимлытиӈунэ ымыльо титимкыт мимлык рээн титӄэннинэт ынкъам мимыл ралёнтоплыткок мимлытиӈу въигъи	
аʼачекӄай рымагтэты нылеӄин	
ынан ӄээӄын тылек льунин танӈэлён вакъотвальын энмык	
аʼачек аʼйӈавыӈонэн тылельын	
аʼачек ыʼръэвилюкэ нытваӄэн	
энмыгэӈкы ровтытвальын мэмылӄай аʼачека тымнэн ынкъам кэӈик йытонэн эвыр ынкы окканчепытвыгэӈкы ёнэн	
аʼмыным мынатчыченмык  ивнин аʼачек танӈэлёӈына	
янор гым матчыгъак  иквъи танӈэлён	
танӈэлён атчыгъэ	
миӈкри ӄуным мэйӈытытэӈэт лыгэным таӈъораӈ нытваӄэн ытръэч аʼачека ыʼръэльукэ нинэнтыӄин лыгэн нинэтэнгиеӈытӄуӄин	
ынӈаталым эгынрыркыльигыт ӄэглынангэт алымыӈ ынкы лыгэн нытвайгым вачак льук эналваквъэ	
аныӄун гыт ӄонльоӈ тырэнтыгыт  ивнин танӈэлёӈына аʼачек	
аʼачек лымгычыку танӈэлёӈына атчыгъэ	
аны гэнарэрлен танӈэлён эʼквыргаым тэнльук нэналвавӄэн	
ӄынвэр аʼачек танӈэлёӈына рыягнавкы вэтчагъэ	
ынӈатал гымнан гыт льук тылваквыт ынраӄым мынпонточенмык  нэмэ иквъи танӈэлён	
ытръэчым гымнин понты вэты гэӄупӄэтлин миӈкри ӄун тэленъеп аӄамэтвака гэнъэлигым— татлыгнэн аʼачека	
вынэ мачынан энмэч янор гыт мыпонтогыт	
аʼачек вытрынтэтгъи	
танӈэлёӈына уккэнчин рыранэн ынкъам мэмылен понты йытонэн рунин	
аʼачек малвэлвальын ӄутгъи ынкъам ивнин танӈэлён	
ынраӄым мыпонтогыт наӄэм гым ынӈатал тыгытъэтыркын наӄам гыт аʼӄакытгылгавыӈ варкын миӈкри ӄун гымнин понты гынан ругъэн	
танӈэлёӈ вытрынтэтгъи	
аʼачека рыранэн нанӄын ынкъам линлиӈ леӈпрорылвэнэн	
танӈэлёӈ въигъи	
ынкы аʼачек рагтакватгъэ миӈкри ӄун ынан лыги гэтчылин иӈӄун ынык ынээльык тэгинӈэтылыыт тымнэнат игыр аӈӄачгын таӈгыннэӈӈыттынво нъэлгъи	
итык аӈӄачгыкэнат тэгинӈыльыт тыткунэт ынӄэнат морыкы гэтинэнъэӄэнлинэт— ивнинэт ытлыгыт— амыргынан эмнуӈкинэт нъэлгъэт	
аʼмын вынэ ӄынвэр наранмыгыт ратанӈавӈэн ынӈэ амноӈэты элӄыткэ— ивнин ытлыгэ аʼачек	
ытръэч ытри эвынлыӈыр яалтынаратэты ратэнанъаʼӄавыӈоӈыт ынӄэната гымнан ытри тырэльуӈыркынэт ынкъам тыранмыӈыркынат	
тэнмавыплыткок аʼачек амноӈэты эквэтгъи	
ытлён эмнуӈэтэ нылеӄин	
ӄынвэр колё нымкыӄин уунъыт лъоӈӈонэнат	
наӄам вак нылвавӄэн уунъукэ итык	
ӄынвэр ытлён оонъольатыӈогъэ ынкъам люур нутэсӄын аркычатыӈогъэ	
эвтылягты лылепгъи эвын ынык эвыча нытваӄэн эппээпэйин гиныӈгин ытлён ныпэгчиӈэтӄин эплеэн рымагтэты миӈкри ратвагъа	
люур ынан льунин тылельын гэнъёпыльын лёлгыльын	
еп рыров ытлён нылгэкоргавӄэн иӈӄун ынин купрэн гэгынникулин	
лёлгыльа аʼачек эмтэйпынэн ынкъам ыныграгты рэквэтэвнин	
аʼачек тыляма умкык нинэнрэтӄин ынкъам чекавэтываӄ нинэтрилетӄин ынкы лелгыльын ӄымэк ныпэӄэттатӄэн	
лёлгыльа ытлён рыпкирэннин эвын гэвулӄытвилин ынкъам элвык нэнанэргаткэнаӈын волӄытвэӄамэтвагъат	
ыныкы ривыльу найпатынат ӈирэӄ вэлвыт	
ыныкит ытлён нилюльэтӄин эвыр ынкы вэлвыт нъэйӈэӄинэт	
лыгимиӈкри митыркын	
ӄынвэт ынан чымче вальыт кукэт пирининэт мимлыльыт ынкъам лыгэн ынӄэната инэнъимпэннинэт ривыльыт	
ынкы ытри паагъат ӄулильэтык	
лелгыльин яраӈы ынан ӈаргынойпы лыгэтаӈнъомравнэн ынкъам рылвэннин	
эчги тэӈынлетгъи яраӈы ынан гынунык яраткынык рытрилнин нылгинымэйыӈӄин выквылгын эʼмитлёната ӈылетыльыт уттыт рэрэтыткунинэт ынкъам ынкы нэмэ ӄутти эʼӄэльыт тылвыгъэт	
ынӈин аʼачека ымыльо татлыгнэнат тэгинӈэтыльыт ынык ынээльык лымынӄорыӈ ляйвыгыргын айылгыкэгты рытчынин	
энмэн ӄутти гайъэльга ганымытваленат	
йъэлгытомгын ӈирэнӈэвыльын ынкъам гаймычьыльын ӄольым ныгтыӈъоӄэн ынкъам янраӈ валӄарӄайык нынымытваӄэн	
нытэминӈэтӄинэт ӄутырык уӄӄэмэт нытэйкыӄинэт ӄутырыкым элвэльинэт яанаӈат	
таӈынанъяачы нылӄытӄин йъэлгытомгын ӈинчьэн вынэ рай ельо етгъи ӈэвысӄэттури ӄытэӄэмэӈгытык— пэнин ынӈин нивӄин йъэлгытомгын	
гыт гымыгӈэвъэнэ нанӄамэтвавыркынэгыт вачаӄ иъам ыʼттъыёл эеткэ итыркын эвныпэ гыт ганавтыӈэгыт	
вачаӄ иъам ыʼттъыёл эеткэ итыркын эвныпэ гыт ганавтыӈэгыт	
ӄлявылӄая ӈыркыля нутэсӄын чоттагныкэн нэнаргыткоӈӈоӄэн ынкъам вытку тумгэ нивӄин иӈӄун налпоттыркын ӈыӄамэтваӄэн	
ынан ӈирэют рэлюуръыт нинэнуӄинэт ынкъам ӄэмэйыръыт нытэлпыӄинэт	
вулӄытвик ытлён таӈынанъяачыӈ нынтоӄэн	
нырагтыӄэн	
нэмэ эргатык аʼӄайганма нумэкэтръуӄинэт нэмэ аʼачек яачыӈ нылӄытӄин тумык мычетэ левлеву лынъйивык	
ӄол итгъи нэмэ ынанъяал йъэлгытомгэпы ӈытогъэ	
ӈыток аӈӄачормык льунин ӄэйымгук мэчыӄэргын	
аʼачек рагтыгъэ	
нэмэ ярак ӄача вэтчагъэ ынкъам нэмэ льунин мэчыӄэргын	
ӄынвэр аʼачек пэгчиӈэ ӈэнри кытгъи	
ӄайымготкынык вэтчагъэ ынкъам льунин ӈэвысӄэт нытээнӈэтӄин мимлычыку ынӈаталым колё нытэӈӄин ымыльо рылгыт рылгыквыльыт ымыӈ эʼтти	
ӈэвысӄэт гырголягты лылепгъи  вынэ ӄырэсӄикви	
ытръэч миӈкри мырэсӄивык	
лыгэн ӄилкымъетги ынкъам ӈанӄорыӈ ӄыпиӈкуги	
ӄлявыл нытантэнмыӈатӄэн ытръэч нылгыгаратӄэн пиӈкук	
ӄынвэр ытлён вэтгатгъэ — пиӈкугъи	
люурым ынан льунин нылгиныгтиӈӄин ӈэвысӄэт	
лыгэнэвыр ынкы ынан оммачайпынэн	
янор мытэӄэмэӈык ынан ӄэмиплыткук мынйылӄэнмык  ӈэвысӄэтэ ивнин аʼачек	
вынэ лыгэн мынйылӄэнмык гым ванэван мыгытъэтгъэк	
ыныкит гымнан эльукэ тъынтыгыт ӄонпыӈ гытъыльигыт ынкъам левлеву лынъёйгыт йъэлгытомга ӄырым тъывытрэтык гыныкы	
ынӈатал таӈамалваӈ гэтэӄэмэнлин ӈэвысӄэт	
ӄэмиплыткук атчьатгъат	
гым амторгынан энанӄамэтвавыркынэтык игытъым эʼптэ ӄыӄамэтватык гымыкайпы	
нэмэ эргатык таӈынанъяачыӈ ӄытгъи аʼачек нэмэым мэлпэнинэмил ӄлявыля эвыӈӈонэн йъэлгытомгын гым ӄырым гынык ӈэвъэнэ нэнанӄамэтвавын гытым гымык ӈэвъэнэ нанӄамэтвавыркынэгыт вачаӄ ӄонпыӈ кимылтэтыркын морыкы ӄытык ынынъяачыӈ етыркын	
ӄамэтвагъат	
эчги ӄэмэйыръыт тэлпыгъэт еӄоткогъэ мынга аʼачек ынкъам ратвынэн нытампэраӄэн уӄӄэм наӄам таӈамалваӈ вальын тэйӈэт ынкы таӈымтаӈэты гэтриллин	
таӈамгыныкайпы гым тыӄамэтваркын эʼптэ гымыкайпы гыт кыӄамэтвагэ ӈотӄэнат ӄытааӈгынат	
колё аʼмын мынӈэвтумгэнмык ӈирэмури  ӄамэтвама ивнин йъэлгытомгын ынпычьэ	
ӄолым лыгэн авъеткынка нытваӄэн	
лыгэн ӄэмэйыръын тэлпыгъи ӄэмэӈы ринтыскивнин аʼачека ынкъам чимэтгъи	
ымыӈ мычепытти льук налвавынат	
нэмэ ынанъяачыӈ ӈытогъэ аʼачек ынкъам лыгэн вэтгыры мэчыӄэргэты эквэтъи	
нэмэ инъэ ӈэвысӄэтэ рыгъевнин энмэн нэрэтэнтимык ӄыгъекви	
колё ӄонпыӈ кимылтэтыркын алымыӈ гымык ӈэвъэнэ гыт нанӄамэтвавыркынэгыт гымым гынык ӈэвъэнэ ӄрым нэнанӄамэтвавын	
нэмэ ӄамэтвамгогъат нэмэ ӄлявыля лыгэн тъэр рэлюуръыт рунинэт ынкъам йъэлгытомгын ивнин гым амӄынъячо гынык ӈэвъэнэ нанӄамэтва выркынэгым игыр гымык ӈэвъэнэ наранӄамэтваквыт	
выркынэгым игыр гымык ӈэвъэнэ наранӄамэтваквыт	
лыгэн ынӈин иквъи люур ӈэвысӄэт тэгныгтиӈӄин гаӄамама рэсӄиквъи	
гаймычьыльа мынгэпы пиринин ынкъам ӄачакэната ныӄамэтваӄэн	
ӄэмиплыткук чит оммачайпынэн ытръэч эвын ынкы мэӈин уйӈэ	
ӄлявыл ӈытогъэ аʼачек кыленин рагтыльын ӄонпыӈ нинэрэнӈэвтумгэвӈыӄин	
колё тытэӈэт вэрин нъараӄэгыт	
льуркын ӈаанӄэн мэчыӄэргын	
тыльуркын— татлыгнэн гаймычьыльыйъэлгытомгын	
итык рэльуӈын ӄылӄытги йъарат ӄраӄатыркын	
тээӈӈыльын ӈэвысӄэт эвыр ӈэвысӄэтэ ытлён тэнрэсӄивӈынин	
колё вынэ гэрэпиӈкуӈлин ӄалетлы гаймычьыльын чама колё нылгыгэрэтӄин ӄынвэрым пиӈкугъи	
эргатык чикинъэ рыгъевнин ытлён ӈэвысӄэтэ ынкъам ивнин ратанӈавӈэн кыгъекви нэрэтэнтимык	
ӄырымэвын энмэч вэты нэнатымлёммачайпыӄэн ӈэвысӄэт	
люур эчги ыннэн оʼравэтльан ӈытогъэ ӄэйымгун пэглягъэ эвыр ӄлявыл пэркылятыӈогъэ ынкъам въигъи	
энмэн ӄутти ганымытваленат гатльата	
ытльата вэтыӄун галгэн вэтгавыт нэнаравалёмӈыӄэнат	
ӄол рыннин ытльата валёмнэн энмэн аӈӄачормык нынкэлиткувӄинэт	
эвырым ытля чемгьоӈӈогъэ миӈкри ӄун эвыт нэныгъюлевыркынэт кэличитык ынкъам калевэтгавык эвыным ымыӈ ӈэнку нэрэныгъюлевӈынэт эмыръагатлен вэтгавыт	
ынан ӈаргын эʼликкыльин ытля стр	
энмэн ӄутти ганымытваленат гатльата	
ытльата вэтыӄун галгэн вэтгавыт нэнаравалёмӈыӄэнат	
ӄол рыннин ытльата валёмнэн энмэн аӈӄачормык нынкэлиткувӄинэт	
эвырым ытля чемгьоӈӈогъэ миӈкри ӄун эвыт нэныгъюлевыркынэт кэличитык ынкъам калевэтгавык эвыным ымыӈ ӈэнку нэрэныгъюлевӈынэт эмыръагатлен вэтгавыт	
ынан ӈаргын ывичвыльын экык эʼйӈэвнин	
ратаӈ ӄыпаагэ тымӈэывэчватыльатык ӄытэнмавыркын гамгагалгэн вэтгавыт гыёлятынво лыгэн лельутвыт пыкирык аӈӄачормэты ӄыкэлиткучӄикви	
пылыткумил нэмэ ӄырагтыгэ	
ывичвыльын экык эʼйӈэвнин	
ратаӈ ӄыпаагэ тымӈэывэчватыльатык ӄытэнмавыркын гамгагалгэн вэтгавыт гыёлятынво лыгэн лельутвыт пыкирык аӈӄачормэты ӄыкэлиткучӄикви	
пылыткумил нэмэ ӄырагтыгэ	
ынкатагнэпы ӈэвысӄэтэ экык рытэнмавыӈонэн калеткорагты	
ынкэмиръым эвыт ынкы пэтле пыкиргъи лельутвъэт	
ынкы рээн ӈинӄэй кэлиткучӄиквъи	
тъэр гивит галяк ынан чичевнин инӄун ытлён ытръэч кэличитык гыюлетыркын ытръэч эвын галгэн йилыйил чамъам ыʼныгъюлетын	
миӈкэмил горакалеткояален — гэвэты ытръэчым ытльата льунин эвын ытлён аʼачекиӈо гэнъэтлин	
лыгэн кэлиткуплыткугъэт ытри ярагты тэнмавыӈогъат	
лельутвэт навалёмын оʼраӈанӄо акваттэнмавыльын	
нэмыӄэй ытри тэнмавымгогъат ярагты	
ӄынвэр ытри эквэтгъэт	
ытля нъэтгуӄин иӈӄун титэ вытку нэрэльуӈынэт галгат ынкъам эккэтэ ранвэтгаванӈынэнат миӈкри ӄун ытлён гыютльу нъэлги	
гынонаӈӄак нъэлык волӄытвэма нэльунэт ӄэтчанрот тылельыт	
китаӄун ӄыпалёмтэлгынат рэӄын ивыркыт ӄэтчанрот— ивнин ытльата экык	
гымнан ванэван мывалёмынат ӄэтчанрот ванэван мури галгаеля ыʼныныгъюлевмык— эккэтэ ивнин ытля	
колё ынӈин оратваяагъэ кэлиткук вачаӄ панэна галгэн йилиил гыюлетык лывавын	
ӄолетъылё амыргынан галгат нэльунэт риӈэмйыльыт наӄам эвысӄыкыльэ ытльата нэмэ пынлёнэн экык ыʼмто рэӄын ивыркыт галгат тылельыт миӈкри варкын тылянвылӄыл	
миӈкри ӄун эквырга митгъек ванэван ынкы мури ыʼныныгъюлевмык галгаелеты мури ытръэч мытыгъюленмык калевэтгавкы ынкъам кэличитык этъопэл нъэнамӈылёркын ӈутку ръэнут гэкэлилин ынкы наӄамлым тъытатлыӈыркынэгыт	
ӄээӄын вак ыргынан нэмэ нэльунэт ачьэӄыт альэӄатыльыт	
ынкэмир ытри нъэйӈэӄинэт альэӄатыӈок	
ынӈаталым этъым валёмыркынат рэӄын ивыркыт яральыт	
ымыӈ ачьэӄыт ванэван мывалёмынат миӈкри ӄун эʼквырга ванэван галгэн йилыт мыныгъюлетынэт	
ӄонырыӈым ымыӈ ыннэнчьэтэ оʼравэтльата ванэван лыги нылгынин галтэн йилиил	
ынпыӈэв анӈэнайпыгъэ аккагты экык эʼйӈэльэтыплыткук ытльата ивнин галгат вэтгавыльыт гынан люӈыгъюлетэ рытынэт	
китаӄуным ӄиникви иъам лельутвыкин льынвык мимыл пыгыпгыльэтыркын	
ынӄэн итык гымнан лыги	
пыгыпгэтыркын мимыл миӈкри ӄун тэвэнан лельутвыкин митчирэтыркын ынкъам ынӄэната мытлеркын	
ӄонырыӈым гынан ӄээʼкугын— нэмэ ытльата ӄраӄыльа ивнин	
ӄэлюӄым ытльата нинивӄин экык лымаляквъэ ынкъам ээʼкунин льыӈгыпы пыгыпгыльын мимыл	
ынкы ытльата экык мэмлеты упынъылинин иӈӄун ытлён лыгэнитык раӄылӄыл эгъюлӄыльин	
лельутвъэт рымагтэты нылеӄин	
аʼачек ванэван ныкапчачавын миӈкри ӄун ытлён гэгъюлетлин альэӄатык	
ытлён лыгэн ӈачыӈӄачкэн аӈӄачормэты гапэнрылен	
эвыр ытлён ынкы пэтле ӈыпэгъи	
ынан рыкыквавнэнат эвиръыт	
ӈыпэк ытлён тармачьыӈытльагты люӈылӄытэ итгъи	
ытръэч яачыӈыткок нивӄинэт иӈӄун ӄули нымык раӄъоʼравэтльан варкын микынэ кымиӈыт ӄутти нинэныгъюлевӄинэт калевэтгавык ынкъам тэкэлиӈкы ымыӈ ӄулинымык вальыт	
нымык раӄъоʼравэтльан варкын микынэ кымиӈыт ӄутти нинэныгъюлевӄинэт калевэтгавык ынкъам тэкэлиӈкы ымыӈ ӄулинымык вальыт	
ытръэч варат нычичыльэтӄин иӈӄун ынӄэн оʼравэтльан этъыманы ытльата рыпылӄавъё мэӈин галгаелеты гыюлетык галвавлен	
энмэн ганымытвален икычурэльын кулючильын ынкъам нууӄэӈэв	
ытри ымыльо эӈэӈыльыт	
нууӄэӈэв нъэликъэʼнӄэтӄин	
ӄол итгъэт эльоткома льувылгыгъэт кулючильын ынкъам икычурэльын эӈэӈыльыт	
ынраӄым кулючильэ икучурэльын эʼйӈэвнин рамкэченво	
эргатык кыевык икычурэльэ ытля рымӈылявнэн иӈӄун энмэн ытлён колёчельэты рэмкичиркын	
эвыръым ынӈин ивыплыткук ытля икычурэльын эквэтгъи колёчельэты	
аʼмын рай мэӈин	
вынэ вай гым икычурэльигым— татлыгнэн рэмкыльэ чоттагнэпы	
вынэ ӄырэсӄикви ралкогты гаятъёченайгыт мынылгэтаӈӄамэтвамык— ивнин авынральа	
аʼмын кулючильин ытля нылгигытэӈъэв гэтэӄэмэнлин	
киткит мачьематыльын гатле нэнапатӄэн ынпыӈэвэ	
ынӈин вулӄытвик ымыӈ люнрэӄыльыт лыгэн ныпаӈъэвӈытоӄэнат	
вынэ кита виин мынувичвэнмык— ынӈин ивыплыткук кулючильын ярарӈытогъэ	
ынӄорым рэмкыльын эльоткоӈӈогъэ	
ильуткульын рэмкыльын кулючильэ пынлёнэн аʼмын ӄэйӈун гынан ръэнут тумгу нинэлгигыт	
вайым ивырвиӄэй	
гынаным	
рэӄокалгын	
гынан лыги нууӄэӈэв ӄыликъэнӄэтыльын	
пынлёнэн кулючильэ икычурэльын	
ынраӄым иъаʼм энамӈылёркын райъоӈыркын ӈэвысӄэт нууӄэкин	
вынэ китаӄун мынйъогъан наӄам ытлён вэты гытиӈу нэлгыркын	
вынэ аʼтав мынылӄыт ытръэч гынин рэӄокалгын мэтиву тылгыркын— ивнин икычурэльэ	
вынэ эвнэмэтивэткэ аʼтав энмэч мынлеркын	
игыр ӈэвысӄэт ӈыроча рэтлягъа этэӄэплыӈкэ ынан этлячьата нинэтэйкыӄинэт ӄэпылти гынрырэткинэт	
ытри эквэтгъэт	
нылеӄинэт	
кулючильын риӄукэну нъэлгъи икычурэльыным ивырвину	
аʼмын рэӄокалгын танлымынӄо нылейвыӄин лымӈэ ытлён ныпэлӄынтэтӄин амыйӈоткогэлек	
ӄынвэр икычурэльэ ивнин опопы аны раӄылӄыл рэӄокалгын мынпэлян— ынӈин ивыплыткук икычурэльэ кулючильын рымагтэты эквэтгъэт	
авынтыляма ӄынвэр икычурэльын туквэгиӈэтэ тыляӈӈогъэ ынкъам тумгытум пынлёльын ивнин гынан ванэван ӄыльугын ӈэвысӄэтин ривыльын морыкы гынрырэтыльын ынӄэната гым тылеркын мимлыгиӈэтэ	
иʼкычурэльын таӈынвэчвава аӈӄак иргъи ынкъам ӈэвысӄэтык нымнымык тумгытум ивнин вайым ӈэвысӄэт ӈыторкын ӄэпыл гынрырэткин тантэнмыӈысӄэвыркынэн мури выквычвытгыргык мынатчымык	
люур ӄэглынангэт ӈэвысӄэт ӈытогъэ ӄапленаӈынратэты	
ынан ӄэпыл лымынкыри нэнанӄэргав ӄэн ынкъам ӄынурым майӈаакайӈын лымынкыри ныӄэргатӄэн энмэч ӄымэк нинэльуӄинэт атчытвальыт оʼравэтльат	
ӈэвысӄэт рэсӄиквъи	
ӄлявылтэ нэмыӄэй винвэ рэсӄиквъэт	
люурым ытлыгэ ӈэвысӄэт эвыӈӈонэн эргатык ӄэпыл галгарга ӄэнатыёгын аӈӄачормэпы	
аӈӄачормэты мынылӄынмык ынкъам галгарго мыннъэлмык— тумгытум ивнин икычурэльэ	
ытри аӈӄачормык галгарго нъэлгъэт	
эргатык инъэ ӈэвысӄэт аӈӄачормык галгаргыномакавыӈӈогъэ	
ымыльо галгаргыт тэӈэмтэӈынчичьэтэ нэнаёӄэнат	
эквыргаым панэна рычикуплыткук ытлён ёнэн	
ӈэвысӄэтэ эмӄынтипык нэнэвъянватӄэн ӄэпыл эʼӄвыргаым панэна люнчичевэ итгъи	
плыткук ӄэпыл ӈэвысӄэтэ тантэнмыныʼӈонэн	
лыгэным пэнинэмил ныӄэргатӄэн	
ынраӄым мыркотаагнэн ынкъам люур ӄалеты мэмлыӈӄачагты кавральатгъэ	
ӈэвысӄэтэ кээльэннин ынкъам люур рыркайӈын льунин иʼкычурэльын аʼйӈавъё мэмлепы пинтыӄэтгъи ынкъам ӄэпыл ӈэвысӄэтык рээн титӄэннин ынкъам яраӄачагты эквэтгъи	
аʼмын чеӈэр кынмал мытрэтын ӄынмал ӈэву мынылгын	
игыр гынык ӄээӄын ранымытвагъа ынӄорыӈым гымнан тыранрагтанӈын— ивнин кулючильэ икучурэльын	
ӄээӄын вак кулючильэ ӈэвысӄэт рырагтаннэн	
ынраӄым рыӄычӄычевнин	
ӄол рыннин икычурэльэ ытля ивнин ытлён вай антыёка мытытваркын опопы мачынан ӄынмыгын ӈэвысӄэт ынан тырэнэювӈын	
ӈэвысӄэт тъылыӈогъэ ынкъам авынранмалявӈэты кулючильэ въигъи	
кулючильэ роратвавнэн амайынляка вытку ытльа эʼйӈэвыплыткук майынлянэн	
иʼкылён ӈэвысӄэт майынлянэн кулючильэ вайым тыгтыркын— ытля ивнин икычурыльэ	
аплёратвака расӄыткын пэглягъэ ынкъам ытля ӈаргынойпы эккэтэ ивнин ытлён вай эчеӈыттэткэ тынатвыркын	
аʼтав лыгэӄылпэ ӄынлыгэтгын	
лыгэн эвыр тылгымич ӈэвысӄэт ӄынур пэнин нэчьэттылеӄин	
эвыр тылгыгъи ивырвитэ рывакъоӈаннэн	
эвыным лыгэн ытри тагнымытваӈӈогъат ӄолым энаальын ныӈаквъэтваӄэн	
энмэн тэленъеп ганымытвален ръэвӈыттыльын ынкъам ынин ӈэвъэн эвыр ыргинэт мигчитльэт	
мигчитльэт йъарат аʼткэгма нытваӄэнат ныгытъэтӄинэт чама эвиръыкэ нытваӄэнат	
ӄавъелоёлгын ымыӈ ынкы нэнанлыватӄэн нэнэны	
аʼмыным ӈинӄэйӄэй таӈамӄынэргатык нымэйӈэтӄин	
ытльата амӄынэргатык амэтчыӈ вальыт выквыт нинэривлыӄинэт кымэӈэты	
ӈинӄэй ӄонпы нинюльэтӄин	
ӄынвэр гэлгикэтгутвилин	
ӄол итгъи экык ӈытогъэ	
льунинэт энаальыт мэмылёльыт	
вэчьым мынъыʼтормэмылытъолёмык— ынан ивнин ытлыгын— вэлчиин энаальыт гамэмылёленат	
вынэ ӄыгтыгыткы мэмыл мэмылытъолёльыморэ —ръэвӈыттыльэ ивнин аʼачек	
экык ӄытгъи ынпыначгыӄэеты ынкъам ынык пыкирык ынпыначгыӄай ивнин аʼачека морыкагты ӄынльэтэтгын мэмыл— ынӈин ивыплыткук ытлён ратгытъэ	
ӄынвэр нэмэ пытӄылӄытгъи ынпыначгыӄаеты	
ӈэнри тыляма ынан пиринин оттылгын кэӈунэӈэмил мэйӈэльын	
ынпыначгыӄая льунин ръэвӈыттыльын готтыма тылельын ынкъам ягнанэн	
ынпыначгыӄай ынӄэната кыпчевынэн	
ынпыначгыӄай мигчитльу нъэлгъи	
ванэван ыргынан ынпыначгын ыʼнынтэӈычьэвын	
миӈкри ытлён мытритыркын	
вайыӈкы варкын ынпыӈэвӄэй аʼтав ынӄэн ынпыӈэвӄэй мынымӈылёчӄэвын— татлыгнэн ынпыӈэвӄэе	
ынпыначга ӈэвъэн тыӈивынин ынпыӈавӄэеты	
ынкы пыкирык ӈэвысӄэтэ ынпыӈэвӄэй ивнин колё аʼмын миӈкри ӄынтыгын мургин ӄлявыл ӄонпыӈ мури нэнтэвиминӈэтыркынимык рыпэт мигчирэтыльэтык лылет челгыръогъат	
люур ӄлявыл ръэвытъулуплыткук йылӄэтгъи	
кыевык ынан льунин тиркытир чекыяак ӄэргатыльын	
аны ынан тиркытир гарайъонлен ынкъам вытку ӈэнку пыкирык гэйылӄэтлин	
вытку ӈыроӄавык кивык ытлён кыеквъи	
кыевык ынан льунин чымче яраӈы ынкы нынымытваӄэн ынпыӈэвӄэй	
йылӄыплыткук аʼачек гэлгирултывилин	
ынпыӈэвӄэе янор тъэръэв нэнанӄамэтвавӄэн ынкъам тыленымкэвэ тэйӈэт нинэнтыӄин	
гыт аӈӄачормэты ӄылӄытги ынкъам ынкы ӄыйылӄэтги— тэгмэлевыльын аʼачек ынпыӈэвӄэе ивнин	
эргатык инъэ ынӈэ этлепкэ вытку гымнан тыръэйӈэквыт вытку ынкы ӄытлепги	
итык рэтлепгъэ еп гымнан эʼйӈэвкэ ӄырым гыт ярак ӄыпкирги— рымагтэты нэнанвэтгаатӄэн ынпыӈэвӄэе	
аʼачек атчьатгъэ	
ынан рэтыӈ нинэльуӄинэт таӈамалваӈ вальыт кэльэт чама ӄынур ытлён нэрэтӄин энмэпы ынкъам мэмлыткынык нирӄин	
вачаӄ ванэван ытлён нытлепын	
вытку пытӄыӈ анэнӄач ытлён ынпыӈэвӄэе эʼйӈэвнин	
ынкы вытку ӄлявыл лылепгъи ынкъам эвын ӄытлыги ярак нытваӄэн	
ынӈин аʼачек тэрмэчьыӈыльын гэтэнымчевӄы лин ынпыӈэвӄэе	
энмэн амӈъочьэн рагэнэвӄай анольатынвык нытваӄэн	
ытри таӈымаляӈэт гэгытъэтлинэт миӈкри ӄун тэӈэнныкэ натвален	
ымыӈ эмкытэ ыннэнъют ынныт ныкваӄэнат	
мыграгэнэва нынтъэрылтэвӄинэт ыннэнъюӄэгти ынныт	
ӄынвэр эгынтогъэ	
энмэч рэмкыт вылгыӄаанматыӈогъат	
ымыльо рагэнэкэнат вылгыӄаанматыльэты эквэтгъэт	
ытръэч ынпыначгын ӈирэнӈээккэльын ярак гапэлятлен	
ынпыначга ӄонпыӈ гиӈыт етъаӈ нинэнтыӄинэт	
ӄол итгъэт инъэ кыеквъэт	
нылгитымгэтӄин	
люур ынпыначга аӈӄачормык вакъотвальа валёмнэн выргыргын ынкъам рыров ынкы увпэральын ӄынур пыгыпгэтыльын чама ынныт йъэтылельыт льоӈӈонэнат	
ынпыначга лыгэӄылпэ гиӈыт рывнинэт	
колё аны ыннээн ныквальатӄэн	
ынпыначга эʼйӈэвнинэт ӈээккэт	
аны колё ыннээн ныйпэльэтӄин ымыӈ ванэван ыʼнынрэӄэвын	
таӈымъыʼлёӈэт элпъикэ ыннээн гэлелин ынкъам ымъылёӈэт энвилкэ апаӈъэвӈытока гэггиӈыткулинэт ӈыроргарэ	
вулӄытвик нэмыӄэй ыннэн тэлпыгъи ӄытлыгиым таӈӄонпыӈ галягъэ	
ынкы вулӄытвик лыгэн атчьатгъат миӈкри ӄун тылек галвавыӈоленат	
вытку эргатык ыннээн нэн мигчирэвын лыгэн нынкыквавӄэнат чама нулювӄинэт	
мигчирэвын лыгэн нынкыквавӄэнат чама нулювӄинэт	
вылгыӄаанматыльэпы пыкиргъэт энаальыт эвын ынпыначгын гэтэнныӈлин рыпэт кытвыл вальыт милӄыт гэнаймэленат	
вытку вылыӈок ынпыначга тэвъэл эвыр вичыннээн тэйвыгнин гамгараткогты	
ытръэч ӈирэӄ нымэйыӈӄинэт улювыт лёӈытва рыннинэт ынӄэнат ынпыначга нэвлятэты нэнарагтаӈӄэнат	
титэ моолӄытынвэпы нивлевыпкиргъэт эвын энмэч эчгитэйӈэткэ нынъэлӄинэт	
этляӄ ынпыначга энаальыт ивнинэт аʼтав аны анольатынвэты мынылӄынмык юрэӄ ръэнутӄэгти мынъыльуркынэт	
ытръэчым ӈэнку ръэнутэт танлёмпэлята мытынтынэт— энаальыт нытатлыӈыткоӄэнат ынпыначгэты	
вынэ энмэч аʼтав мынтэнмавыркын ӄорвамготгытык	
эквэтгъэт анольатынвэты	
ӈэнку пыкирык ынпыначга ӄол улюв рыкалыровнэн ынкъам рывэнтэтийгут рыннин	
нэнвэнтэтын улюв	
колё аны лыгэн турынныгинив увлюгчыку нытваӄэнат миӈкри ӄун тымъёттэ эвын эгынток	
ӄол улюв ынпыначга рывэнтэннин ынкъам тэйвыгнин вытку анольатынвык тылек	
нивӄинэт энмэн тэленъеп ымыӈ ыʼттъыт нывэтгавӄэнат	
ытръэч ытри рыгэргэвык авэтгавка гэнъэтлинэт	
ынӄэн ынӈин гатвален	
ганымытваленат ӈирэӄ ыʼттъыт ынкъам ытри амалваӈ вальык оʼравэтльак ганымытваленат	
ӄол нылгинытэӈӄин оʼравэтльан ыʼттъэты	
ӄутынэым чиниткин ыʼттъын нэналпынрыӄэн роолӄыля ынӄорыӈым ниниткэӄинэт роолӄылтэ чамаым тымӈэмэӈкы нэнаркыпчевыӄэн	
ӄол итгъэт ӈирэӄ ыʼттъыт умэкэтгъэт райвачыӈкы аʼӄаоʼравэтльак ынкъам таӈэтынвыльын ӄульиʼттэ пынлёнэн аʼмын гыт миӈкри нытвайгыт	
нылгинымэльэв нытвайгым	
гытым миӈкри нытвайгыт	
эʼтки аʼткэгма нытвайгым	
гымнин этын лыгъэʼтки гым ынан нэналпынрыӄэн тэйӈэтэ ынӄорыӈым ниниткэӄинэт ынкъам нэнаркыпчевыӄэн тымӈэмэӈӄы	
ивкэӄун вай левыт ӄыгитэгын тынотэты вальын	
оʼравэтльата валёмнэнат вэтгавыльыт итчерэйилытэ ынкъам патгыргэпы гитэнинэт	
эвыным ыʼттъыт нывэтгавӄэнат	
оʼравэтльата анӈэнагты ивнинэт аʼмын йылгатымӈэтвакыльэнат нывэтгавӄэнат вэлерым эʼӄэйилетыркыт	
ыʼттъыт нотагты ръилегъэт	
оратвак таӈъоравэтльэн ыʼттъын пыкиргъи ытръэчым авэтгавка гэнъэтлин	
ӄол ыʼттъын ӄонпыӈ гатымӈэвлен	
ынӈин ыʼттъын авэтгавкыльо гэнъэллин ытръэчым вэнлыги ныгыттэӄин	
энмэным ӄол гитлин лыгэмайӈычавчыв гакалыролен айванальэты иӈӄун ынин ӈэлвыл аръаля нымкыӄин рыпэт ръоравагтэлма ӄэюут ынкъам рэквытти аʼйӈама вэтгавыльыт аʼӄавалёмыӈ	
айванальа тэгнунтымъэв палёмтэлнэн чавчыв вэтгавыльын ынкъам ымыӈ ванэван рэӄын нивнин лыгэн авъеткынка нытваӄэн	
чавчывата эргыльа айваӈальын ачыгнэн ӈалвыльэты	
ытри ӄытгъэт ӈалвыльэты	
аʼмын ӈэлвыл нэнвэгтилетын	
аны колё мэйӈыӈэлвыльыкин ӄэюут ынкъам рэквытти гъэйӈэлинэт рыпэт нутэнут гурвэлетлин	
эʼквыргаым чавчыв ытри айванальын мэлпэнинэмил нывэтгавӄэнат мэчичьу айванальын нытэнӈыткуӄин	
айванальын мэлпэнинэмил нывэтгавӄэнат мэчичьу айванальын нытэнӈыткуӄин	
айванальа чавчыв нэмыӄэй рэмкичийгут рыннин	
ӄолетъылё чавчыв рэмкичигъи айванальэты	
тэӈӄэмиплыткук айванальа чавчыв ивнин моргынан мытрапэнрыӈын рыркаровтыт ӄырым этыӈан нъылымӈэнан чама гымык ӈэлвыльин эʼйӈэн нъывалёмын	
чавчыв элкыгъи рыркапэнратыльык рээн	
гъэйӈэлин рыпэт чавчыв эвилюкэ гэнъэтлин	
колёмэй ипэ гыт гачавчывавэгыт— ытръэч ынӈин иквъи чавчыв	
(стр	
лымӈылтэ мутлювйи стр	
рыпэтым тэӈэмӄэвииръэ нынымытваӄэнат	
ӄол гитлин таӈымльаляӈэт гаёаʼтлен	
ӄынвэр таӈымыльо гагытъатыӈӈоленат	
амынан ыʼттъыёлральын ванэван ныгытъэтгъэн	
ӄол итгъи ёоʼмачы миӈкри вай тэнмавыӈӈогъэ мутлювйи (ынӈин нъэйӈэвӄин ейвэл)	
ынӈатал ёоʼмачы миӈкри тэнмавыркын лыгэнитык рэӄитувъигъэ—чакэтта нинивӄин тэнмавыльын мутлювйи	
вынэ рэӄыркын ынӈэ гым энанъотавка гымнан кымиӈын тылӄырирыркын— аʼӄоча татлыгнэн чакыгэт мутлювйинэ	
мутлювйи ӈытогъэ	
лыгэн айгыпы эквэтгъи	
авынтыляма ӄынвэр эвиръыт гылгэпы ӄэтыӈӈогъат	
мутлювйи пэлӄынтэтгъи	
чакэтта ӄэтувъэӈӈольын ярагты эʼмэннин	
вачаӄ эмчекыльин ӄол итгъи нэмэ тэнмавыӈӈогъэ нотагты	
нэмэ чит чакэтта ръотавнэн	
миӈкриым ӄырым нывалёмгъан	
нэмэ лыгэн айгыпы тыляӈӈогъэ	
ӄынвэр ынан кытийгын рымагтынэн	
наӄамлымым ӈэнку нылгитымгэтӄин	
ынан льунинэт ярат	
рэнмырилти яракэн мачгыргол нытваӄэнат	
мутлювги тытлыгъет вэтчагъэ ытлён ванэван ыʼнльугъэн эвытрыкэ гэнъэтлин	
ынӄэн нымным рэккэӈин	
ӄэтувъэӈӈольын ярагты эʼмэннин	
вачаӄ эмчекыльин ӄол итгъи нэмэ тэнмавыӈӈогъэ нотагты	
нэмэ чит чакэтта ръотавнэн	
миӈкриым ӄырым нывалёмгъан	
нэмэ лыгэн айгыпы тыляӈӈогъэ	
ӄынвэр ынан кытийгын рымагтынэн	
наӄамлымым ӈэнку нылгитымгэтӄин	
ынан льунинэт ярат	
рэнмырилти яракэн мачгыргол нытваӄэнат	
мутлювги тытлыгъет вэтчагъэ ытлён ванэван ыʼнльугъэн эвытрыкэ гэнъэтлин	
ынӄэн нымным рэккэӈин	
ӄита ӄинэйылги пынлётконаӈ— раккаӈынпыначгын иквъи томыкы	
пынлёткоӈӈогъэ маӈэнӄача рай варкын нымным пынаквын	
мутлювгинэ кэӈунэӈэтэ энатрынэн пыглылявыт	
пыглылявыт паагъэ илюльэтык	
ынпыначга ринтысӄивнин пыглылявыт ынкъам тумгыт ивнинэт ыныкы нэйылын имчьэчугнэлгын гэлевтылин	
нэмэ ынпыначгын пынлёткоӈӈогъэ	
эчги нэлёльыӈӈоӄэн имчьэчугнэлгын мутлювгинэ кэӈунэӈэтэ нинэтэнгээрэӈӄин ынкъам ныпааӄэн илюльэтык	
ынпыначгын лываквъэ пынлёткок	
ыʼттъычгын тытлык ӄача готытвальын пынаквыӈӄачагты нытэгъеӈӄин	
ӄынвэр ыʼттъын инэнлыпъэтгъи ынкъам пынаквынвэты эквэтгъи	
нэмыӄэй мутлювги гагчыръогъэ яраӈӄачеты	
пыкиринэӈу ыʼттъэ валӄарат нэнаранӄаплеттавӈыӄэнат	
ытлён моогъэ кэтэм мутлювйин валӄарайпы ытръэч лывавнэн рыпэӄэттавкы	
ынӈин ымыльо валӄарат лывавнэнат рыпэӄэттавкы	
ытръэч ыʼттъыёлран рыпэӄэттавнэн ынкъам ыннэн оʼравэтльан рунин	
мутлювйин ричитык нытваӄэн ваӈӄытэн мэмылӄай	
мутлювйинэ гуннин ыʼттъычгын	
ваӈӄытмэмыл ӄаен яальыпъыт чекыяа нилюльэʼтӄинэт наӄам колё лыляйӈыт нымэйыӈӄинэт	
ӄаен яальыпъыт чекыяа нилюльэʼтӄинэт наӄам колё лыляйӈыт нымэйыӈӄинэт	
ыʼттъыръэтгыпыльыт пыкиргъэт	
ытръэч ыʼттъын айылго нылгыӄин пирик миӈкри ӄун айылгэты вальа гэкгутлин	
ӄынвэт мутлювйи тытлыӈаргынойпы нъэйӈэквъэн мутлюв аны ыʼттъын мургин ӄыйылгын	
вынэ ӄырым иъам торгынан гэнӈивылин нэмыӄэй гымнан выёльо тырэлгыӈын	
вынэ ынан гыт ӄэӈэӈытвиги	
вынэ гым ымы ынӈин эӈэӈылигым	
эвын гым ныгинникуйгым чинит	
вынэ эвыт выёльэты гыт рэтэгъеӈыркын моргынан гаймаӈэн гыт эккэтэ мытралпынрыгыт	
янор ӄырэтгыткы юрэӄ ринэтэмъюӈӈытык	
ӈинӄэй нэрэтын вытку ынкы ыʼттъын йылнин ытръэч ивнинэт ыныкит рантаглянӈыткы ӈинӄэй гымнан вэнлыги лымынкы вальыторэ тырэльуӈытык ымыӈ нутэсӄычыку ынӈатал ынкы тырэлгунмэтйиӈытык	
рэккэӈыт эквэтгъэт	
ытръэч аплёратвака ӈинӄэй эквэтгъи	
колё аʼмын нэтэмъюӈгым	
еп ынӈин эвма мутлювйин чакыгэт эрымкатыӈӈогъэ ынкъам эвыр пэтле йытонэн рэккэӈин ӈинӄэй ытръэч лыгэн оʼравэтльан	
ытлён нэтэнынныӈын тайкыгыргыно	
мутлювйинэ нинэныгъюлевӄин мыркогыркэк тайкыгыргын	
ӄол рыннин тайкыгыргына мутлювйи ивнин мутлюв ивкэ лымӈэ мынмыркогыркэчӄэвмык	
ытри эквэтгъэт	
лыгэн тымӈанӄачормык иʼнныпъин ръылинин ынкъам рыкавральавыӈонэн ӄынур мыркогыркэма	
колё нымкыӄин мырголгын йыто льаннэн ынӄоры йытонэн унъэл	
ынӄоры тайкыгыргын нымнымэты рэчейвыткуӈгъи	
ытлыгын вэтгыры вагъэ ытръэч ивнин льаннэн ынӄоры йытонэн унъэл	
ынӄоры тайкыгыргын нымнымэты рэчейвыткуӈгъи	
ытлыгын вэтгыры вагъэ ытръэч ивнин гынан ричит ӄынлейвыркын ынкъам кэӈунэӈ	
эвыр ранӄамэтвавӈык гынан ӈыроӄ ръэвин рычгытъымыт ӄынуркынэт ыргынан ӈирэют нынуӄинэт эвыр тэнильуткуӈийгут рытык — ынӈэ эʼнӄэткэ	
ӄлявыл эквэтгъи	
нымнымык пыкиргъэт	
чаёкво нантэнмавынат эмӈирэют ръэвин рылгыт тайкыгыргына йынаннэн ӈыроӄав	
вулӄытвик авынральын ильуткугъи ынкъам плыткук тэнильуткуӈийгут рыннин тайкыгыргын	
ынан чит ивнин энмэн ытлён эӈэӈкыльин ынӄэнатаым ӄырым нильуткун ытръэч ӄутынэ ивнин ӄырым эӈэӈкэ ӄытвагэ миӈкри ӄун гыт мутлювйийгыт эккэйгыт ынӄэната гыт аʼӄакытгылгавыӈ	
тайкыгыргын эльоткомгогъэ	
авынэльоткома яраӈы гырголятгъэ ынкъам эквэтгъи тайкыгыргына яраӈӄачагты	
вытку титэ ильуткульын нывилийгут итгъи вытку ынкы паагъэ	
эргатык ытлён рагтыгъэ колё ынӈатал ръэвытъуле гагновлен рыпэт ыргин яраӄай гарыквытыӈолен	
ытри тумык рээн мэчынкы тайӈатгыпы ваӈӈогъат	
ӄол нэмэ итгъи ынроӄ ӄоленымэты рэрэмкичиӈгъи тайкыгыргын	
ынкы мутлювйинэ ивнин экык вынэ аʼтав мытантэнмыӈатык эвыным миӈкри мытритыркын	
вынэ ӄлявылӄай эквэтгъи ӄоленымэты	
ынкы пыкирык ытлён лыгивэймэну нылгыӄин миӈкри ытлён мутлювйин экык	
чаёкво нэнэймэвынэт ӈыроёт ръэвин егрылгыт	
тайкыгыргына йынаннэн ӈыраӄав	
аʼмын вулӄытвик авынральын райвэчанӈыгъэ	
ынан айвэчатынво аʼйӈавыӈӈонэн тайкыгыргын	
вынэ гым ильуткукыльигым—нинивӄин авынральын тайкыгыргына	
вынэ ӄырым ильуткутвикэ ӄитги миӈкри ӄун гыт мутлювйийгыт эккэйгыт— нытъивычьэтӄин авынральын	
нэмэ ӄол рыннин рэлку вальын мутлювйи тайкыгыргына ивнин ивкэ миӈкри гым мынымгилиркын	
аӈӄачормык варкын ытръэттэгын эӈэӈыльын	
ӈэнрилы ӄылӄытги ынин варкын ӈэвъэн ныгтиӈӄин	
ынӄэным ӄыгтыгын	
нэрэтэнильуткуӈгыт таӈымныкэрэт ӄильуткуги	
эчги ымыльо рэйылӄэнӈыт ӈэвысӄэт ӄыпиригын ынкъам авынэльоткома ӄыриӈэги	
гынонаӈӄак варкын выквылгын ынӄэн ӄиквын ӄинэвинрэтги ынан эплеэн миӈкри ритгъэ	
тайкыгыргын этвэтгъи	
ӈэнку пыкитльэн колё вэймэну нылгыӄин наӄам мэӈко ыргынан лыги нылгыӄин ымыӈ нынны эвыр иӈӄун ытлён ракӄаӈгыпы эткаё	
вулӄытвик тайкыгыргын нэтэнильуткуӈын	
аны гильуткулин наӄам йылӄэтыльыт нэнанъотавӄэнат иӈӄун ытлён ӄонпы ыʼночыркын	
ӄынвэт ымыльо йылӄэтгъэт лывавыӈонэнат очыткойгот рытык	
ынкы ынан пиринин ӈэвысӄэт ынкъам рэквэтэвнин	
гынонаӈӄакэн выквын найъон эвын гэргыръонтатлен	
ӄинэвинрэтги выквэгыт— ивнин тайкыгыргына выквылгын	
ӄалвэтчальын чыӈатгъэ ынкъам тайкыгыргын ытри ӈэвысӄэт ынкэчыку рэсӄиквъэт наӄам ӄалвэтчальын ымӈытатгъэ	
аӈӄарочыӈкэн эӈэӈыльэ тыӈивынинэт лыпъэт (галгат) иӈӄун инэнгынтэвэтыльын ыʼныркылельэтын ынкъам ыʼнрэтын	
лыпъэтэ ӄалвэтчальын найъ он	
аны гэрэнчимэвӈылин ӄалвэтчальын	
нэтэгмэтэвын рычимэвкы	
ӄынвэр ынӈин нэнэквэтэвынлыгэн нагточгатын мэйӈытытэӈэт	
эʼквыргаым аплёратвака нэнэрэтын ынкъам напэлягъан этынвэты пынлёчӄэквъат	
он	
аны гэрэнчимэвӈылин ӄалвэтчальын	
нэтэгмэтэвын рычимэвкы	
ӄынвэр ынӈин нэнэквэтэвынлыгэн нагточгатын мэйӈытытэӈэт	
эʼквыргаым аплёратвака нэнэрэтын ынкъам напэлягъан этынвэты пынлёчӄэквъат	
пынлёчӄэвтыляма ытри ярагты эквэтгъэт тайкыгыргын ынкъам ӈэвысӄэт пыкиргъэт ярак	
ытри ынӈин нымытваӈӈогъат	
эвыр яральыт рэрэльуӈыркынэт опопы мури ӈэнри мынъялгынмык— тайкыгыргын мутлювйинэ ивнин	
эвыр ынкы ытри эквэтгъэт валӄараӄай чиниткин напэлягъан	
ытри пыкиргъэт эвын рэккэӈыт гэйылӄэтлинэт	
лыгэн ытри ӈуткэчычыку рылгъат ынкъам ынкы ваӈӈогъат	
эргатык кыевык тайкыгыргын мутлювйинэ ивнин энаальыт ӄийъогынат ӄынӄулильэвысӄиквынэт ӄиквынэт иӈӄун мури ӈутку гэнъэлмури	
тайкыгыргын энаальэты ӄытгъи	
ытлён рэсӄивыльын нэрымъэйӈэн ынкъам нэлкылын иӈӄун ынӄэн ыргин экык	
како аʼмын етгъи	
эʼми тумгыт гэръэлинэт иъам амгынан етгъи	
вынэ нымэлӄинэт энмэч нэмыӄэй ӈутку варкыт	
аʼмын рэӄулымӈэ	
вынэ ӄиквын иӈӄун ытлён мурык нымык инэнлельу нынъэлын— раккаӈынпыначга ивнин тайкыгыргын	
энмэч гыт ӈутиннымык инэнлельу нырэтчыӈигыт— ивнин мутлювйи тайкыгыргына	
ытлён вэтгыры вагъэ ынкъам ымыльо энаальыт румэкэвнининэт умэкэтыльыт ивнинэт ӈоткатагнэпы игыр ымыльоморэ тэӈэмгынникэ мытрэтэйӈэтыркын ратанӈавӈэн оʼравэтльата тэйӈэтык	
ыныкит авалёмка ритыркынитык ынӈатальым тырунмэтйинтык	
инӄэнат вэтгавыт ӄонпы лыги ӄылгыркыниткы	
аʼмын рэккэӈымкын аӈӄагыннэкгэлеӈӈогъат чама нылвэгилиӄинэт	
эʼквыргаым ӄол нитӄинэт нытэгъенӄинэт оʼравэтльатъолеты ьнӄэната ӄол нэнтын мутлювйи нивын ивкэ ӄунэче ӄытрилыткуги мынъырэльуӈын мургин тэйӈэт	
ынан мури пэтле мытрарагтыгъа	
эвыр йъарат тэгъеӈкы ӄэнарэргытык эченур ынӈэ ӈотэнваратэты аʼӄальываратгыпы ӄылейвытык	
рэккэӈыт эквэтгъэт	
эвыр пэтле пыкиргъэт колё нэныпкирэтын нымкыӄин оʼравэтльаӄай	
мутлювйинэ гитэсӄивнинэт люурым алкылыӈонэнат ымыӈ пынаквыльыт	
ынкы ынан ивнинэт колё аʼмын ынӄэнат ӄытрилгыткы ынӈатал авалёмкыльыторэ алымыӈ тивтык ынӈэ энрэӄэвкэ чымчекинэт вараттэ	
игыт тури лымӈэ мытрилтык	
ӈоткатагнэпы мурыгмил ратайӈатыӈотык эмгынникэ	
ынкатагнэпы рэккэӈыт оча рытчынинэт ынкъам рытайӈатыӈӈонэнат эмгынникэ	
паагъат оʼравэтльагэлек	
энмэн гатваленат рагэнэвӄагтэ	
аʼмыным ымыльо ынкэкинэт гэвъиткулинэт ытръэч ӈирэӄ гэгнулинэт ынпыӈэвӄэй ынкъам ӈинӄэйӄэй	
ӄынвэр ытри тэӈуйӈэ этэйӈэткэ нъэлгъэт наӄам миӈкри нитынэт — нырулӄинэт	
ытри увэрак нъывэткутэ ныӄамэтваӄэнат ӄынвэрым ымы нъывэт тэлпыгъэт	
вачаӄ панэна ӈинӄэй ынпыӈавэты нъывапоянтайгот нитӄин	
ӄол итгъи ӈаргыновты ӈытогъэ ӈинӄэйӄэй ынкъам льунин ӄлявыл инэйпэльын тэйӈэтэ	
ынӈэ эпэӄэй ивкэ—ӄлявыля ивнин ӈинӄэй	
нэмэ ынкы энайпаӈӈогъэ кимитъэ ӄээӄын вак ӈинӄэй ӄлявыля ивнин ӄырэсӄикви ынкъам эпэӄэй ӄиквын иӈӄун нэмэ ытлён увэрагты ныпоянтагъан	
ытлён рэӄэ мылпынрыгыт тэӈуйӈэ нъэлгъэт увэрат	
лыгэӄраӄо нинэлгыӄин ӈинӄэе ӈэвмиргын тыӈивык ынкъам ӄынвэр валёмгъэ увэрагты ытлён ӄытгъи	
эчги увэрак рэсӄиквъи ынпыӈэвӄэе льунинэт эвын таӈымыльо яӈат гэтэнйыръэтлинэт тэйӈэтэ	
аны амъаʼӄакоргава ынпыӈэвӄэй гэлгиӄулильыръулин	
эвыр ынкы ӈинӄэй ивнин иӈӄун ытлён ӈыӄамэтвагъан	
аны колё гаӄамэтваленат ынкатагнэпы ытри гапааленат гытъэтык	
энмэн ӄутти ганымытваленат гатлювъёта	
ытлывэ эвын аʼачеко гэнъэтлин	
ытръэч вапысӄатӄыльо	
ӈэвмиргын гэнпэвлин	
ыргынан энаальо нылгыӄинэт мытлыӈэн йичьэмрэт тэӈэмъэккэльыт	
ӄэйвэ аʼачек гэныннылин ытръэч ванэван ныннэпы ыʼнъэйӈэвын лыгэн вапырӄано нылгыӄин	
вапырӄы пэнин амынан ривыльын	
лыгэным ытлён вэты ныӄитпыльэтӄин	
ытръэч пэнин рыгыткульэтыльын миӈкри ӄун гальолӄылма гавапырӄатлен ымыӈ гэӄэймэтлин	
рэвынвык пэтыранъёлгычыко нытъирэткуӄин	
эчги ныйылӄыӈӈоӄэн пипикылгын почьачыкогты нырэсӄивӄин	
ӄынвэр аʼачек ӈынваӈэнӈогъэ колё аʼмын ӈотӄэн чыгычамачы ръэсӄирыркын ӄынвэр тырэнтъылевӈын	
вынэ читым ытръэч гыныкы ейвэче ӈотӄорыӈ нылейвигым— татлыгнэн пипиӄылгэ	
ытръэчым ӄун тычгычаркын ынкъам ынӄэната тэпылмэркитыркын	
вынэ ынӈэ эпылмэркиткэ	
ынан гыт гымнан мэрынрэ тырэнмигчирэвыркынигыт	
ытръэч лыгэн ӄулвыркын— ынӈин ивыплыткук пипиӄылгын аны гэмигчирэтлин	
лыгэн рамонтатъё вапырӄалгын нинэнмылюӄин	
лыгипэтлеӄэй вапырӄэн увик ныкыргэвӄин ынкъам ӈирэӄэвык кивык тэӈуйӈэ авапысӄака нъэлгъи	
ӄолерэвынвэпы пыкирык вапырӄана ӈэвмиргын ивнин ытлён ынӄэн ынпэвыркын ӄырым эʼвын ӄырагынрэтгэ	
лывавыӈок гымык эмиче раегрыӈӈогъа	
аʼтав аны энаальэты ӄыӈээвйисӄикви	
юрэӄ ӄол ӈэвысӄэт равалёмгъа	
наӄам энаальыт мэлмыгӈэвысӄэтыльыт	
ӈэвмиргын ыʼттъыёлрагты ӄытгъи	
ынкы ымыльо ӈэвысӄэтти нынымытваӄэнат	
лыгэн ӄынур ыннэн нивӄинэт экыркагыргын микынэ ынӄэн этынво нъылгынин выпысӄатӄыльо	
ымыльо ӄутти ынӈин нивӄинэт ӄолеракэн ӈэвысӄэтти	
ытръэч яалральын ӈинчьэн ӈэвысӄэт ытлыгэты иквъи опопыӈым гым аʼтав мъэликэтык мэӈӄоым таӈӄлявыл мынльун	
ынӈин ӈээкык этлы эчирмыӈэткыльин ынӈин вальэты оʼравэтльагты	
ӄонырыӈым вапырӄы вэлер нырэнымӈыӄин	
итыкэвыным ӄол ӈэвысӄэт тынвэтгавын— ивнин ӈэвмиргэ рагтык вапырӄы	
оратвак пыкирык ӈавынрагтаткэн ыʼлёӈэт ӈэвмиргын вапырӄана ивнин аʼтав гытамавэръыт ӄыгтогынат гымнин чама гынин	
ӈэвысӄэт мыныгтыгъан	
ӈэвмиргын ӈавъанлыӄылеты эʼмэннин орвыткынык	
аʼмыным авапысӄака нъэлык чама таӈавэръэпык вапырӄы гэгтиӈэвлин	
ярагты ӈэвъэнылӄыл нинъэмэтӄин	
аны наӄмлым ыʼттъыёлкэната эʼӄэтыльэ ӈавъйъэлгытомгын рытэргава нынтыӄин эʼӈойпэвык наӄам чама нинивӄин уʼрэгымнин ыʼттъыёлкэн вапырӄы≫	
вапырӄы ӈавтыӈгъэ лыгэтаӈычьатыӈогъат нымытвак чама ытри ӈинӄэетыльэтгъэт	
энмэн ганымытвален валвийӈын наӄам вэты мыгӈинӄэгльэн	
валвийӈын ӄонпы лымынӄо нылейвыӄин инӄун нытэйӈэтльунинэт чиниткинэт нэнэнэт	
ӄол итгъи валвийӈын ваамэты ӄытгъи ынкъам льунин элӄэт (въиннымкын)	
валвийӈын итчимтильын нылеӄин	
рырынгиивнин энаальын челгырэӄокальгын колё ельой гыныгмич нэмэ миӈкы ынныльугъи— пынлёнэн челгырэӄоката валвийӈын	
нэмъэм мэтъаʼӄытап рэнъэӄэрэвӈын ынан эйвэтэ— ивнин мычельэ челгырэӄокалгын	
мэвын ытлювъёӄагтэ ынӄэната нъэнӄэвынэт— татлыӈыткогъэ рэӄокалгын	
вынэ наӄамым ӄылеркын вэнвыеквэ ынан ӄытап рэльуӈын	
рэӄокалгын вэнвыеквэ эквэтгъи ынкъам льунин вэлвин ӄытап	
янор ӈэнку рэӄокалгын ӄамэтвальатгъэ ытръэч тъэрӄэгти гынульыт ынан рырагтаннэнат	
валвийӈын вэтгатгъэ аӈӄагты ӄытынво	
ӈэнку пыкирык ытлён левтыргыткугъи ынкъам рэрэннин мымлиӈын	
тъэмэтилгыгнин ынкъам танлёӈтаалгылята эʼмэннин	
ярак пыкирык эвыным аʼматъё лыгэтчыӈ нъэлгъи	
рыпкирэннин ярак эвыным онъалчыӈо гэнъэллин	
нэмэ рэӄокалгын колё нэмэ мэӈӄо ельой пыкиргъи	
нэмъэм мэтъаӄытап гынан рэнъэӄэрэвӈын ынан эйвэтэ— вэлвэ ивнин	
мэвыным ынӄэната ӄээвииръэ ытлювъёӄагтэ нъэнӄэвынэт	
вынэ ӄылӄытги ӈэнрилы ынкъам ӈэнку пыкирык ӄылевтыргэтги эвыр мимыл рэнэрэнӈын ӄытъэмэтилгыӈгын эченур ынӈэ атаалгылятка пыкэттагнэты ярак	
челгырэӄокалгын эквэтгъи аӈӄачормэты ынкъам ынкы пыкирык левтыргыткугъи	
мымыл рэрэннин ынкъам тъэмэтилгыгнин	
ярагты мымлийӈын нинъэмэтӄин	
тагмальатав нэнантаалгылявӄэн	
ӄынвэр мымыл гэтэӈилгыръулин чама ыʼльыле чама ӄэтыквата	
рэӄокалгын мымыльэмэтыльын пыкиргъи ярак	
нэмэ валвыйӈын чемгъоӈӈогъэ миӈкри ныпилгыгилигъэн	
валвийӈын амноӈэты вэтгыратгъэ ӄытык	
аʼмыным ярайӈын льунин	
рыносӄык вакъогъэ эвыным рэлку нытваӄэн ӈалвыльиӈын	
ӈавысӄатчыӈын нэнанвыльатӄэн	
валвийӈа ынанмыӄычьын ӄэюуӄэй чиӈкъэттывэнин ынкъам люур въигъи	
ӈэвысӄэтэ ӈаргыновты ринтысӄивнин ӄэюуӄэй	
валвийӈа эмтэйпынэн	
колё аʼмын нэмэ гыт мэӈӄоры ӄытапльогъэ	
риӄукэтэ пынлёнэн	
нэмъэм игыт ынӈатал ӄылгэвалёмгэ ыныкит ӈэнри рэлӄытгъэ ӄычиӈкъэттывэгын ынанмыӄычьын ӄэюуӄэй	
рэӄокалгын эквэтгъи	
яраӈы льук рэӄокалгын расӄыткынэты ӄытгъи	
ӄалетлы лылепгъи ынкъам льунин ӈэлвыл	
ӈуткуым ынин рапойгын катгоӈ ваӈӈогъэ	
ынан ӄэюуӄэй люнчичевэ рыннин ипэым чымӈачгын	
аʼмыным ӈэвысӄэтэ пиринин чымӈачгын ӈаргыновты ринтысӄивнин ынкъам ныӈынваӈэӄэн иъам ӈотӄэнат въиткуркыт≫	
челгырэӄоката тэйкынин имыт ынкъам ралӄонӈынӈогъэ ытръэчым ӄутык нылвавӄэн миӈкри колё нитчыӄин имыт	
ӄынвэр рэӄокалгын ралкогты мачпэлгыӄолеваӈэйпыгъэ ӈавол ӄинэнлыӄутэтги	
выквэпойгын чемэр ӈотӄэнына ӄаат нэнанмыткоӄэнат	
вытку кэгытрыплыткук челгырэӄокалгын ярагты эквэтгъи ынӈин ымыӈ аймак пэлянэн	
ынӈин амрапойгыӈа рэӄокалгын рулльу нъэлгъи	
энмэн ганымытвален ынпыначгын нутэтэгын	
ынин левыт лыплявтыльын ӄынур ыʼльыл	
ытръэч ытлён эвын колё пылчимгъульын	
ръэнут ынан ванэван нынъэʼэʼвнин ынкъам ытлён таӈэты нытваӄэн	
ӄол гитлин гырокы колё галгэкытийгыръолен	
нутэтэгнынэ льунинэт ӈирэӄ галгат айгыпы тылельыт ытри тэӈыннэнилюк нырилпынилюӄинэт кытийга нъарэӄэнат тылельыт	
ӄынвэр ӄол гатле лыгэн нотатагныӈӄачеты чечьаратгъэ ынкъам ӄынур рыпыткавъё иргъи нутэсӄык	
эвыр ынык яачыӈ тылетумгын ӄлеггатле нэмыӄэй ыныкы пэнрыгъэ	
ӄутырык эвыным гиину нэнъытчынэт ынкъам эвыт ынкы нанъынмынат ытръэч нутэтэтнынэ йъэлыги ейвэчу рытчынинэт ынкъам рырагтаннэнат энмэн тылек лывавыльыт мачыргынан ныпаӈъэвӈытонат	
нутэтэгнынэ галгат таӈамтаӈэты нэнанӄамэтвавӄэнат иӈӄун ытри эӄылпэ наройвавынат	
галгат нутэтэгнынэ улвэквъэт ынкы элеӈитгъэт	
гыръогъат	
ӈаргарэты нутэтэгнынэ тэгнымэльэв рытэнмавнэнат галгат омнотагты ӄытыльыт	
ипэым майӈыгачгамкыт таӈымыльорык ныныпкирэтӄинэт газолотоленат чыгэгти	
ынӄэньм амкоргава нотатагнына миӈкри ӄун ытлён пылчимгъульын ытлён галгата нытатлыӈӄэн	
ынкатагнэпы галгат нотатагнына ныетӄинэт ынкъам ванэван аммынга ныпкирынэт наӄам аммыкыӈ нынъэлӄинэт	
ванэван ыргынан тымӈэчыгагтэ ыʼнрэтынэт нырэтӄинэт золотольыт чыгэгти	
ытръэч нутэтэгын ванэван амынан нырагаймычьавын ынан гаймычьын нинэниювӄин ымыльэты оʼратнотагты иӈӄун уʼрэтнутэнут этъо гаймычьыӈ нынъэлын	
вэчьым калевэтгавыльыт энмэч чичеквъэт иӈӄун нутэтэгын ынӄэн чукотка мургин	
ӈирэӄ ыʼттъыёлкэнат галгат ынӄэн гаймычьырэрыльыт ӄэйвэ ытри янор нылвавӄэнат эʼквыргаым нутэтэгнынэ ырыкы ганкалыровлен гаймычьын	
мыкычьытым галгат— ынӄэн игыткинэт тараӈыльыт гаймычьынвык ынкъам пылвынтынтольыт микырык нэйылыркын оʼратнотагты гаймычьын мурык чукоткакэн	
ӈотӄэн лымӈыл ытръэч мооян	
плытковач наратвыплыткоӈын яалтыӈарата	
энмэн ӄол ейвэл ганымытвален ӄонырыӈым ванэван нынымытвагъан лыгэн лымынӄоры нылейвыткуӄин	
ытръэттэгын ынӄэн ейвэл гэмлынӈэлин рыпэт татыӈгэтъянва ытлён гэтэныннынлин мымлыну	
лымынкы ытлён рэсӄивыльын эʼнӄу нылгыӄин мынлымаро лыӈэ	
ытръэч эʼнӄу корыткольэты ейвэл ӈытогты нытэргатӄэн	
нивӄин ытлён тэргатэты мымлигым танлымынӄэнына эʼнӄу лынъёйгым≫	
ейвэл ынӈин ӄонпы гамганымгыпы нылейвыӄин лымынкы ытлён ӄынур ыʼттъын эʼнӄу нылгыӄин	
ынраӄ рырэсӄивэтык ытлён лыгэн чоттагнык ныныткивэтӄин миӈкри ӄун рэнымлынӈэквъэ	
рыӄамэтвавык ымыӈ рыровэты ринтэ нылпынрыӄэн тэйӈэтэ	
нэмэ ӄол итгъи ӄулинымык пыкиргъи ынкъам яатрак рэсӄиквъи миӈкри ынан лыги иӈӄун ыʼттъыёлральыт ынӄэнат чавчынат лыгэнитык ӄырым ыʼнынрэсӄивэтын	
миӈкы гэрэсӄивлин мымыл ынкы нытваӄэн ынпыначгын ыннэнӈээкэльын	
рэсӄивыльын ралкойпы наваӈэйпын мэӈин	
гым мымлигым— татлыӈыткогъэ мымыл	
вынэ вай мури ныӄамэтваморэ иъам эрэскивкэ омавысӄэвка	
ытръэчым гым мымлигым мымынӄо гым эʼнӄу лынъёйгым юрэӄ ымыӈ торгынан гым эʼӄу ринэлгыӈытык	
вынэ лыгэн ӄырэсӄикви ӄомавысӄэквэ	
мымыл рылгъэ	
тэӈвытку ёрочыкон льунин рыпэт мэлекэвкитыльын ымыӈ гыткат малтопылтатыльыт	
нанӄамэтвавын мымыл	
лыгэн ӄэмиплыткук мымыл йылӄэтгъи	
йылӄъарэк галвавлен торомавыльын	
мури эккэкыльымури мургин варкын амынан ӈээкык нотӄэным ейвэл ӄырымэн микынэ гыто лынъёлӄыл эмрэӄу ӈотӄорыӈ ныляйвыӈӈогъан ымыӈ моргынан эккэну таӈылгыӈ вальыӄай— иквъи ӈавъанэты ынпыначгын	
гым ымыӈ вэтгыры тытваркын ытръэч мургин ӈээкык рэӄын риквъэ— ынпыӈэв татлыӈыткогъэ	
кынмэӈкырэым нитгъэн мымыл мачынан мурык нытваркын— нэмыӄэй иквъи ӈэвысӄэт	
йылӄанма мымыл ынпыӈэвэ пэтавэръыт ыʼвэ ӄучин етъаӈ рытчынинэт иӈӄун кыевык мымлынэ ныйпынэнат	
ӄучин етъаӈ рытчынинэт иӈӄун кыевык мымлынэ ныйпынэнат	
ынпыначга кыевыльын мымыл ивнин итыкым эвыт эʼнӄэткэ мури гынык йылӄанма мытвэтганмык иӈӄун гыт ӄонпы мурык ӄытваркын эмэлкэ эккэну мынылгыркынигыт	
вынэ итык эʼӄу элгыкэ гым ӈутку тыратваркын— коргавэты татлыӈыткогъэ мымыл	
чычаткыната гэтчылин ӈэвысӄэт	
ӄонырыӈым ымыӈ авынральэн ӈээкык линлиӈэ ролыӈ нинэнтыӄин ынкъам винвэӄину нинэлгыӄин гэтаё энаальэн ӈэвысӄэтэ	
амӄынэргатык ӈэвысӄэтин ыʼлгыльатгыргын катгоӈ нынъэлӄин ӄoнырыӈым ымыӈ мымыл	
ӄынвэр ытри амкынмал ымыӈ оӈалыӈогъат	
ӄынвэр мымыл ӈавтыӈгъэ авынральык ӈээккэк	
лыгэтаӈычьыӈӈогъат нымытвак ынкъам ӈинӄэетыльэтгъэт	
чавчывайӈын гэӈэвмиргэ вальын тэмпэнин ӄорак вальын	
нэмэ ӄолетъыʼлё ытлён ӄорак нытваӄэн	
ыныкӄач нэвииӄин ӄол ӄораӈы	
тэвлягъэ	
люур рытэвлявнэн ӄоравэлёйпы нэнэнэӄэй	
оʼравэтльата лыгэн эвыт пиринин	
рырагтаннэн	
ӈавмэргыӄаеты йылнин ивнин ӈотӄэн нэнэнэӄэй ӄоравэлёйпы рэчгэттавъё лыгэӄылпэ ӄынмэйӈэквын	
энмэн рымайӈавыӈӈонэн	
амӄынэргатык ныёпатӄэн ӈинӄэй	
энмэч нинивӄин ӈэвмиргыӄэй еп эмэйӈэткэ	
ӄынвэр нэнэнэӄэй алватэӈатыӈӈогъэ	
лыгэӄылпэ нымэйӈэтӄин	
ынӄо ӄорагты ӄол итгъи ӄытгъи ынӄэн инэнмэйӈэвылььн ӄлявыл	
тэргыльын ӄулиӄул валёмнэн	
эвыр ынкы ёпаннэн оʼраярайпы ӈэлвыл рыльэтэннин	
ӄытлыги гэтэӈыткулин яраӈы ымыʼ ынин ӈэвмиргыӄэй гэнулин	
нываӈэйпыръоӄэн нинъэʼйӈэльэтӄин ынӄэн ӄлявыл инэнмэйӈэвыльын	
ӄынвэт ынин ӄораны инэнэрэтыльын нэнэнэк тымнэн	
ынӄэн рунин	
ӄээӄын нинъэʼйӈэльэтӄин ытлён тыгытъэтыркын аныы	
ӄынвэт таӈымыльэты ӈалвыльиӈын кунин	
ынӄоры ӄлявыльчыӈын аны гэгынтэвлин наӄам нэнэнэӄэе кылельэннин	
ынӄэн лыгэн кэльэнэнэнэӄэй эʼнӄэвкы нылвавӄэн	
этъым аны ӄлявыл нинъэв гатвален ӄэлёӄым ӈыроӄ ыʼлёӈэттэ йъок нэналвавӄэн	
ӄынвэтым ӈан ынӄоры эʼгъёмкык пыкиргъи ынӄэн гынтэвыльын ӄлявыл	
ивнинэт ынӄэн иʼгыт ивкэ ӄэнанатчыӈатгытык рай кальанананайӈа инэркээльэтыркын	
эʼгъёта никвъэн вайыӈкы ӄынъэлги	
нанатчыӈатын выквыӄачгыпгэӈкы	
ынӄоры никвъэн тэӈынӈэ эрэӄыкэ илюкэ ӄытваркын	
митъэлыги тэгънимъэв мутлымул рэйитыткугъэ — рэегтэлгъэ эвырым нитъэв рэпыльыльэтгъэ — рэвъигъэ	
ӄлявыл нъатчаӄэн ытръэч мараквыргын нэнавалёмӄэн	
ӈаргыным наӄам пыкирыльын тэлгэтыльын кальанананайӈын гэкэмлиллин эʼгъёта	
гамаравленат ӈайгыточгык мачгыргочаӈ выквык миӈкы гатчылен ӄлявыл	
тымъёт иʼгыт лыгэн нинэтитӄэтӄинэт	
аны ынан нымкыӄин гэткулин	
вэнлыгиым эʼгъёта тыленручевэ нынтыӄин	
танлымынӄо нытыргуйвыӄин	
янот мынгыӄач нэткугъэн ынӄо мыраӈӄачкэн гыткаӄач	
ӈырэпэтыльын кальанананайӈын аны вынэ гапэнрылен лымынӄо	
ӄынвэт нанмын натъайытчайвын	
агнэмъавыйӈа пыльыльэтгъи мутлымул	
ӈытогъэ ӄлявыл выквыӄачгыпгыпы	
лылепыткугъи	
гэтъэттывилин эʼгъён	
маравын гэтэӈъыʼлытвилин	
ынкы льунин ытръэч тыргын ынкъам ыʼттъымин магчыӈын	
ӄлявыл выквыӄачгыпгыпы	
лылепыткугъи	
гэтъэттывилин эʼгъён	
маравын гэтэӈъыʼлытвилин	
ынкы льунин ытръэч тыргын ынкъам ыʼттъымин магчыӈын	
аʼмыным трэрэӄыгъэ	
ынӄорыӈ никвъэн гыт лыгэн ӄэквэтги	
ынӄэн оʼравэтльан эквэтгъи ынкъам иʼгу нъэлгъи	
аӄам лыгимэйӈыиʼгу	
иʼгык рээн ваӈӈогъэ ынкъам лыгэтаӈычьыӈӈогъэ	
ӈирэӄ эвытлым ӈыроӄ гивиӈит галяк эминъэ эмэрмэтэ иʼгэ эрмэну нэтчын	
мытлыӈэн ӈэвысӄэтти гуӈэтлинэт	
оӈалынвык нууркиӄинэт	
люуръым лыгэпэӈаръоӈӈогъэ	
эӄылпэ етъаӈ нъэлгъэт рагтынвы	
нылеӄинэт	
ванэван ымыӈ нутэнут нывытрэтын	
ӄынвэр люур нэльугъэн ууйъыʼӄэй	
ӄытлыги мылгыран	
ынкэчыку нытваӄэн амынан вальын ынпыначгын	
энмэн ӄайманпыначгын	
иъаʼм вай ытлён ӄайманпыначго гэлгылин	
миӈкри ӄун ынин левыт гэӄэймэтлин	
мури— татлыӈыткогъат ӈэвысӄэтти	
татлыгнэн ынпыначгын ӈэвысӄэтэ вынэ вай уӈэлыльымури	
наёоʼръомык	
ынпыначгын иквъи вынэ виин ӈутку ӄытватык юрэӄ эргатык рэмэлетгъэ	
энмэч ӄывитык эченур амэвтыляйпы ӄувитык ынӈэ гыргол йымэтвальэпы	
ӈэвысӄэтти иквъэт амэвтыляйпы ӄувитык ынӈэ гыргол йымэтвальэпы	
ӈэвысӄэтти иквъэт ии лыгэн мытрывигъэ	
ӈирэӄ ӈэвысӄэтти нывиӄинэт	
ӄол нытэръэӈӄин ынкъам ӈирэӄ норвыткоӄэнат	
наӄам ӄайманпыначгын ӄонпы нарычгытваӄэн	
увиплыткук ӄамэтвагъат	
ынӄоры йылӄэтгъэт	
эргатык кыеквъэт — эвын гэлгимэлетлин	
лыгэн эвыр эквэтгъэт ӈэвысӄэтти ыргынан нэмэ панэнагты уӈинэӈэт нагтынат	
эчги уӈинэӈэк пыкиргъэт ӄаймынпыначгыӄай ярайпы ӈытогъэ	
магчыко таёчгыпоӄыткынык вальыт ярар эпчиит айколӄай рынрынинэт ӈаргыновты	
ранмыквыткынык вакъогъэ ярарыткоӈӈогъэ	
ярарыткома нытипъэйӈэӄин	
мыгтийгытватгъак мыпэӈайгытватгъак	
типъэйӈэплыткук ынан ярартэ рытрилнинэт ынкъам пууръу пиринин айколӄай	
айколӄай тэвлянэн	
люур нэмэ лыгэпэӈапылмыръогъэ	
ӈэвысӄэтти ууркильыт нэмэ пэлӄынтэтгъэт	
лыгэн гынмылкинэмил итгъэт	
рыпэтым ӈырача киквъэт ӄайманпыначгыӄайык	
ӄынвэр ытри чечавыӈӈогъат нивӄинэт	
лыгэнитык ӄайманпыначгыӄая найъотвэвыркынэмык	
опопы игыт рагтык мынрэльуӈгъэн йъотвэнаӈ	
ӄэлынангэтым ӄайманпыначгыӄайык пыкирык нэлӄыриргъэн ӈирэнлеӈу йъотватыльын	
ымыӈ увигъэт ытри тэкичгытым нэпиринэт ванэван гырголяйпы ыргынан наяанат увик ивтылык вальыт тэкичгыт	
ынкъам ыргынан нэльугъэн йъотвэнаӈ эпчиит ынкъам айколӄай	
ынӄэнат ымыльо ыргынан нэнчимиръэвынэт ынкъам ӈаргыновты нэнинтысӄивынэт	
ёоʼта рылыпляннэнат	
эргатык инъэ нэмэ гэмэлетлин	
ӈэвысӄэтти нэмэ эквэтгъэт оттымайеты	
амгынотъыʼлён галятагнэты ынпыначга ӄырирнинэт эʼквырга льук лывавнэнат	
лыгэн тымӈэйярарӄай тэйкынин ынкъам пэнин яаё арычгытвак айколӄай пиринин ынкъам ӈытогъэ	
нэмэ чит пэнинэмил типъэйӈэгъи мыгтийгытватгъак мыпэӈайгытватгъак≫	
ынӄорым ильуткыплыткук айколӄай тэвлянэн эʼквырга ытръэч ӈыроӄ пиӈэт эрэтгъэт ынӄоры ӄонпын мэлетгъи	
ынкатагнэпы ӈэвысӄэтти гарагтыленат ынкъам ӄонпы гапаален ёоʼръок	
гатаӈычьыӈӈолен рэмкын варатчыӈын	
энмэн тэӈытръэч ынпыначгэн гэвъилин экык	
ытлыгэым экык въильын таӈамгылёта ванэван нынленин	
лыгэн ӄонпы рэлкучыку нинэнтыӄин	
ынӄэн въильын экык колё гыто нинэлгыӄин	
ынпыначга ӄэйвэ нымкыӄинэт эӈэӈыльыт нинъэʼйнэвӄинэт ытръэч нылвавӄэн рэювкы нъильын экык	
ӄынвэрым анпыначга льунин рэтаӈаӈыльын ынкъам йынаннэн иӈӄун ынан экык нынэювнин	
рэтаӈаӈыльа танлымынӄо рэтычыко въильын нинэлӄырирӄин ытръэчым ынан льук нэналвавӄэн	
ӄыевык ынан ынпыначгын ивнин эʼтки аʼмын тургин ӄлявыл танлымынӄо льук лывавнэн	
аʼтав китаӄун кылылетэ ӄэналпынрытык ынкъам ынраӄ мылӄырирын яатлавтэпы (ынӈин нытвыӄэн аӈатлыӈын)	
ынпыначгаым кылылетэ пынрыплыткок нэмэ лыгэн въильык ӄача атчьатгъэ ытръэч атчьатыӈок ынпыначгын ивнин митъэлыги вай ӈыронъыʼлё тырэйылӄэтгъэ ынкъам ынӈэ инэныгъевкэ ымыӈ ынӈэ инэнилюкэ	
рэтаӈаӈыльыным рэтыӈ ӈанӄэн яатлявтэты ӄытгъи	
ӈэнку пыкиргъи ынкъам льунинэт тытлык ӄача вакъотвальыт ӈирэӄ иʼгыт	
ынан иʼгыт кылылетэ пынрытэнат	
пынрыплыткокым ынан пынлёнэнат ӄача вакъотвальыт ӈирэӄ иʼгыт	
ынан иʼгыт кылылетэ пынрытэнат	
пынрыплыткокым ынан пынлёнэнат уйӈэ ӈутку мурыкэкыльин ӄлявыл	
ӈутку варкын энмэч игыр кынмэк ылӄапытваркын	
рэтаӈаӈыльын рэсӄиквъи ынкъам ынан льунин ӄлявыл ыʼлӄапытвальын	
авынральа рэтаӈаӈыльын пынлёнэн ӄаӄа нырэӄигыт морыкагты	
вынэ вай гымнан нинэлӄыриригым мурыкэкин ӄлявыл турык вальын	
итык мурык варкын ӄлявыл ытръэч ӄырым мынйылгыт	
вынэ ӄинэйылгытык	
ыныкит эйылкэ рэнтыӈыткы гымнан таӈымыльо гарама нотасӄэты тырэнльэтэнӈытык	
вынэ эвын ӄырым мынйылгыт аʼачек наӄам ымыӈ чамъам мури рэнкэӈкэлевыткугъэ нотасӄэты	
ӄээӄын лымӈэ елырачвыӈгъат	
эʼквыргаым ынпыначга вэты аʼачек гыто нинэлгыӄин	
рэтаӈаӈыльын ӄынвэр ӈытогъэ	
иʼгыт амъянра кылылетэ пынрынэнат ынкъам ивнинэт ӈотӄэн яраӈы эвтылягты ӄъэмэтгыткы	
иʼгытым амкоргава кылылягты вэтгыры вагъат ынкъам пэтле яраӈы нэнивтылеквъэн	
нутэсӄык пыкирык ынпыначга рэтаӈаӈыльа ивнин аныӄун ӄынтогэ нутэсӄын ӄыгитэсӄиквын	
ынпыначгын ӈытогъэ	
эвыным нотасӄыткынык нытваӄэнат	
наӄамлым амъаʼӄакапчачава ынпыначга рэтаӈаӈыльын ивнин ӄынгырголявыткогэ ынкъам ӄлявыл мынйылгыт	
вытку ринэйылӈытык ӄлявыл вытку ынкы тырангырголявӈытык	
ынпыначгын наӄамлым валёмгъэ ынкъам рэтаӈаӈыльэты йылнин аʼачекэн увик	
ынкы ӄлявыля аʼачек ярагты эʼмэннин	
кэтэм ӈыроча кивкинэк рэтаӈаӈыльын ытри въильын таӈкынмал вакъогъат	
рэтаӈаӈыльа аʼачек ивнин вэтыӄун элерукы ӄэйвэ ралгъаӄагнэтыӈогъа вэнлыги ынӈэ ымыӈ ратагнэты элӄыткэ	
ытлён вэты ӄывалёмыркын	
вэнлыгиым аʼачек ӄол итык аʼӄагнэръочгатык ратагнэты ӄытгъи ынкъам ратагнык таӈамвааралета тилмэ тыляма рыннин	
ынӈаталым ынкы аʼачек ӄонпыӈ въигъи ынан амавалёмкэта	
энмэн ӄол ӈэвысӄэт мырыннэгъи люур чекавэтываӄ ёоʼръогъэ	
ынан яраӈы льук лывавнэн алымыӈ ванэван ытлён миӈкри ныйыӄунтэтын лыгэн ынкы лымынкри нылейвыӄин	
ынан тыляма валёмнэн ӄулиӄул	
льунин ынан яраӈы	
эвыным ынкы ӄлявыл ягынкытэмтэвэты нытипъэйӈэӄин	
ынан нэнатвыӄэн иӈӄун ытри уйӈэ экукэкыльинэт ымыӈ уӄӄэмэкыльинэт авалякыльэнат	
вынэ ӈэврэмкыльын элгайколя ӄайколятгын— ивнин ӈэвъэн вэлвэ	
ӈэвысӄэт элгайколята найколятын ынкъам нанӄамэтвавын рората наӄам вэты ачьырората	
эченур ынӈэ гавэръыма эйылӄэткэ— вэлвэ ивнин ӈэвысӄэт	
ныкитэ ӈэвысӄэт ӄивъетэ кыеквъи	
эвын лыӈкыгиӈкы ныйылӄэтӄин лыгэн ӈаргын	
гэмэлетлин лыӈкэпы чымчеӄэй яраӈы льунин	
ӄытлыги ытлён вэлвык лыӈкыгиӈкы гэткивлин	
ынан нэнавалёмӄэн вэтлы типъэйӈэльын этъым нырэтыляӄэн	
стр	
ӄол итгъэт ырыкы пыкиргъэт валвийӈын ынкъам пчеӄалгын ӈэвынъюсӄиквъэт	
энмэн ганымытвален чавчыв микын нытваӄэнат ӈирэӄ ӈээккэт ӄорагынрэтыльо нинэлгыӄинэт	
ӄол итгъэт ырыкы пыкиргъэт валвийӈын ынкъам пчеӄалгын ӈэвынъюсӄиквъэт	
ытри пыкирык аръаля гамайӈыёоʼръолен	
рыпэт мытлыӈэн ыʼлёӈэт гаёаʼтлен	
валвийӈа чавчыв ивнин ыʼныпатынат ӈраӄ роратгэ ынкъам мымалытватык итык ынӈин ӄырым эвын нымэлетын	
ӈэвысӄэтэ напатынат рораттэ	
ититык нэйылынэт валвэты	
валвийӈын ӈытогъэ	
ӈаргын ынан ымыльо рораттэ рунинэт	
ынӄэн гэльулин ӈэвысӄэтӄэе	
эргатык ынпыначга валвийӈын пынлёнэн эʼми наӄам иʼъам эмэлеткыльин	
миӈкри ӄун ӈаргынэн нымэйыӈӄин ынкъам ынӄэната авалёмкыльэн малытватык— вэлвэ татлыгнэн ынпыначгын	
наӄам опопы ӄырагтыгэ лыгэнитык раӄытваркын ӈутку— ынпыначга ивнин вэтлы	
авынъёаʼтэты ӈытогъэ пчеӄалгын ынкъам малытватгъэ	
ӈырок ыʼлёт галяк гэлгитэгмэлетлин ынкъам пчиӄэтэ рыпкирэннин ӈэлвыл	
ымыӈ ынан гэльулин нытэӈӄин авээн	
яачыӈ валвийӈын пыкиргъи	
ынан рыпкирэннин милютин аймак ынкъам ивнин ынпыначгын гымнан тыльун вопӄэн аймак ынкъам ымыӈ авээн тыльун	
ӄытлыги ынан гэльулин пэтыралӄаӈын ынкъам рэлӄыттъынвыт ынӄэнатым вэлвэ ыʼлгу нылгыӄинэт	
ӈэнри ялгытгъат	
ытръэч нэльун пэтыралӄаӈын	
ынкы валвийӈын наталяйвын	
валвийӈын гъээʼтлин ынкъам лыгэн йъэʼгты риӈэгъи	
йъииӄык пыкиргъи	
ӈэнку нытваӄэн нымным	
ӈаргын нынрыратытваӄэн торынмыёӈ ӄорэн нэл гын	
вэтлы вакъогъэ нэлгык ынкъам эчьырымныт рунинэт	
ынкы ӈэвысӄэт ӈытогъэ ынкъам льук рымнульын вэтлы ралкогты иквъи гын	
вэтлы вакъогъэ нэлгык ынкъам эчьырымныт рунинэт	
ынкы ӈэвысӄэт ӈытогъэ ынкъам льук рымнульын вэтлы ралкогты иквъи ръагатле гэпкитлин этъыманы ныгытъэтӄин эмрэӄу нырымнуӄин	
титэ нэнинтын тэкичгын вэтле пиринин ынкъам нэмэ эвтылягты риӈэгъи ынпыначгэты такэчгынматэты	
нылгинымкыӄин вопӄы тынмыткон ынкъам тыпэлянат налгымкиӈыт ӈэнку— нэмэ нытэмъюӈыткуӄин валвийӈын	
ытлён нэмэ лымалё нэлгын	
ынык лымӈэнагъэ ӈэвысӄэт	
рыров нывытрэтӄинэт нычелгыӄэнат вытвыттэ	
ӈэвысӄэтэ нэнамӈылёӄэн иӈӄун эʼмитри нэлгыт	
ӈаанӄэнатым ӈан вытрэтыркыт энноткынык — нытатлыӈыткоӄэн валвийӈын	
пыкиргъэт челгатыльык вытвытык эвыным уйӈэ нэлгыт	
ынкы ӈэвысӄэтэ рэлгыпы пиринин ынкъам кыпчевынэн	
ынӄоры ытлён эквэтгъи	
ытлён никвъэн ынйивӄэй мынымлюгыт	
валвийӈын вэтгыры вагъэ	
нымлюӄин	
ӄынвэр йылӄэтгъи	
эчги йылӄэтгъи ытлён нъиӈкэлин ынкъам кыевыльын вээмык иквичийгут нэнтын	
люурым ынан льунин чиниткин льулӄыл иʼӈкэлильын аны ӄулильэтгъи митэй (нынны ӈэвъэнин) вытръиӈкэли тыльугъэн	
рэтэм ынкъам ёроӈы ӄинэйылги	
миӈкри нынтынин митинэ йылнин рэтэм ынкъам ёроӈы миӈкри ӄун аʼӄанпалӄынтавыӈ чеӈэт тотъэты вальын	
рэтэм ынкъам ёроӈы рэлкынинэт	
ытри пыльыльэ рылыпляннэнат	
эвыӈан ынӄэнат ынык варкыт— нивӄин валвийӈын	
ыныкы нэйылын элгыквын ынкъам рыпэӈы	
ынӄэнат лыгэн эвыр ынкы эргэвэтгъэт	
итык аны элгыквыт ӄымчочеркэнат тэгъуӈу лыгнинэт—нивӄин валвийӈын	
ынӄоры валвийӈын чинит мэмлеты пиӈкугъи	
ытръэчым эвыр ынкы ытлён пыльыльэ рылыпляннэн ынкъам ӄолельатыӈӈогъэ	
митэй ӄинэтиӈуги ытлён вай тыӄитувъиркын	
ӄынвэр мити ейвэчеквъи ваамэты ӄытгъи ынкъам тиӈунин валвийӈын пылӄэтыльын ивлюттэ черутэ	
миӈкэкиным нъытван гытиӈӈэв титэ гынин чиниткин эʼӈкалегыргыт нинэльуйгыт— митинэ ивнин	
ынӄэн мэмылӄай иткэнин ынкъам рырагтаннэн	
ярак пыкирык мити ивнин вайым ӈотӄэн мэмылӄай тынмыгъан	
иъаʼм гымнан тырэннэӈыркын валвийӈын вэлер ытлён тэйӈэтгилильын— нычимгъуӄин мити	
мити увильэтгъи	
ӄамэтвагъат кымиӈытым ныйылӄэтӄинэт	
ытри нэнарагтаӈынат нэмэ мынгыткэн пипиӄылгыт ӄытгъэт ынкъам таӈымыльо эръэт нэнумэт ынкъам эквэтгъэт	
ныкитэ ныппылюӄин вэлвыӈинӄэй кыеквъи ынкъам ванлягъэ	
ытръэч кукэӈы тэӈуйӈэ эръэкэ	
нэмэ валвийӈын амъымӈычвына ӈытогъэ ынкъам пипиӄылгыт йъонэнат	
ытлён нэмэ тэнринӈыӈэ нэрэмлюӈгъэн	
наӄам нэмэ йылӄэтгъи	
эчги йылӄэтгъи пипиӄылтэ лылек нычелгыӄэнат пээлти нэнтынэт	
валвийӈын кыеквъи ынкъам ӈавъанэты ваӈэйпыгъэ ръэнутым нынлетын	
ынӄэн гынинэт лылет челгыпааля гэннилинэт— ивнин митинэ ынкъам кыпчевынэн	
валвийӈын аӈӄачормэты ӄытгъи ынкъам вакъогъэ	
вакъотвама нылевтыргыткуӄин люурым мымыл рэрэннин ынкъам тъэмэтилгыгнин акватыӈок чиӈкъэттывэнин	
люур мэмыл унъэлю нъэлгъи	
тылянвык льунин мэлёталгын колё гыныгмич миӈкы унъэлюгъи	
ынӈэ ӈэнри элӄыткэ мэтъаӄатап рэнъэӄэрэвӈын— ивнин мэлёталгын эʼквыргаым нинъэйвынин	
аʼмын ганымытвален ӄол ейвэл гаймычьыльэн нымык	
ытлён лыгъэӄэвиръыльын наӄам ныгпиӄин ымыӈ нытэйӈэтӄин	
гаймычьыльэн ӈээкык гатымӈэвлен	
нымкыӄин ынан энарэратыльо нинэлгыӄинэт ытръэч льук нылвавӄэн	
ынӈин ӄонпыӈ нэнарэрӄэнат авнапака миӈкри ӄун ынпыначга колё ыʼлгу нинэлгыӄин чиниткин ӈээкык	
ӄынвэр гаймычьыльа энарэрыльо тыӈивынин ейвэлӄэй	
ымыльо ынан энатвато нинэлгыӄинэт мынгыкво ымыӈ ӈэвысӄэт матанво ыныкит ытлён льук	
ейвэлӄэй кимитъыпиригъи ынкъам пиринин вэниӄэй	
эвыр ынкы лельутвэ аӈӄачормэты ӄытгъи	
аӈӄачормык пыкирык мигчитльэт лельутвыкин ивнинэт ӈутку гым ӄинэйпэтык ынкъам ӄъатчаркынэтык ӈотӄоры	
ытлён омкычыкоеквэ нылеӄин	
лыгэн вэниӄэй гиивӄэву нинэлгыӄин	
ыныкит нывыргыргэтӄинытлён нытляпыткоӈӈоӄэн лымынкыри	
ӄуливыргыргэтыкынан льунин ӈэвысӄэт аймыльын	
ӈэвысӄэтэ пынлёнэн аʼмын нырэӄигыт ейвэлӄэй ӄытвылӄун аӈӄачормэпы етгъи	
вайым гынык ытлыгэ энарэрыльо гинэлгылин гыныкы—татлыгнэн ейвэлӄэе	
ӈэвысӄэт ляльотвэты рэквэтэвнин	
лельутвык пыкирык эʼйӈэвыткугъи лельутвык вальэты	
ынӄорыӈ аплёратвака ыʼтвыльыт — энагтатыльыт етгъэт	
амынан ӈэвысӄэт пиринин лыги лыӈэ иӈӄун ынӄэн ӈэвысӄэт гаймаӈэн нараматаӈын миӈкри ӄун ыргынан нэльун ейвэл нэкылтын ынкъам напэлягъан иӈӄун нывъин	
ейвэл кылтытвальын ынпыӈэвӄэе льунин ынкъам ивнин ынраӄ нырэӄигыт	
иъаʼм ныкылтытвайгыт	
эʼквырга кылтытвак нылгитэӈычьэтигым— татлыгнэн ынпыӈэв аʼачека	
ивкэ эʼптэ гым ӄинэкылтыркын— ынпыӈэвӄэй иквъи аʼачекэты	
ытръэчым миӈкри мынтыгыт наӄам гым тыкылтытваркын	
ынпыӈэвӄэе аʼачек рыкылтытвэвнин ынкъам ивнин ынӈаталым гым ӄинэкылтыги	
эʼтки лыгэтавэмэнӈыгыргын кылтытвак ӄырым мыкылтыгыт	
гытым ӄырым эвын ӄыегтэлги— ивнин ынпыӈэвӄэе аʼачек	
эвын гынан этрыкэ нъинэнтын вэнлыги тывъигъэк	
ӄытлыги ынпыӈэвин нытваӄэнат эʼӄэльыт	
аʼачек эʼӄэльэ нэльун	
аʼачек таӈамынан аʼӄальэты маравымгогъэ	
ытри нымаравӄэнат ръысӄэ конэткы нык	
аʼачека таӈымыльо эʼӄэльыт рырулылтэвнинэт	
ынӄэната ыныкы конэкон нэйыльын кытголтатмынгыкво	
лыгэн ынӄэн конэкон рагтык яанэн	
нык	
аʼачека таӈымыльо эʼӄэльыт рырулылтэвнинэт	
ынӄэната ыныкы конэкон нэйыльын кытголтатмынгыкво	
лыгэн ынӄэн конэкон рагтык яанэн	
ярак ныкиргъи	
эвыным ынкы ӈэвысӄэтин ытлыгэ гэнумэкэвлинэт ымыльо энаральыт ынкъам нэнамӈылёӄэнат микынэ ипэ льунин ынин ӈээкык миӈкри ӄун ынан ярак пынлёк лывавнэн	
ӈэвысӄэт ымыӈ ӈутку авъеткынка нытваӄэн ванэван нытатлыӈыткон ымыӈ ванэван ныгитэнинэт ынин инэрэтыльыт	
люур кытавэтывак пинтыӄэтгъи аʼачек	
ӈэвысӄэт ӄотэты иквъи ӈутку уйӈэ гымык инэльульын амынан вайыӈӄэн аʼачек гымык инэльульын эʼмитлён кылтэты напэлягъан аӈӄачормык гымык инэрэтыльэ	
ейвэле ӈэвысӄэт матанэн	
ӄымэлынан чит лыгитэвиминӈыльын таӈычьыӈӈогъэ нымытвак	
энмэным ӄутти ганымытваленат гэӈэвмиргэ	
ытлывэ еп аръаля ныппылюӄин ӈэвмиргыным гэрулевлин	
ытлыгын ынкъам ытля гатваленат ытри ръэвэ ганатчатленат	
ӄол рыннин ӈэвмиргэ ӈаргынойпы рэсӄивыльын ытлывэ ивнин гым тылвавыркын тэйӈэтым амтъары нъэлыркын	
аʼтав гыт ӄыраттаркын	
юрэӄ вэлер мыргот номыльыт нъынумэкэвыркынэт	
ӈинӄэй араргыргыеквэ эквэтгъи	
ярак рыровык вакъогъэ	
ытлён ӄынур нинэнилюӄин имъэлютэ	
ынан имъэлют нинэгитэӄинэт	
авынгэтама ӄынвэр йылӄэтгъи	
ымыӈ рэтыӈ нинэгитэӄинэт имъэлют	
люур авынгэтагты имъэлют ӄачгыпатгъат ынкъам ӈинӄэе льунинэт ытля эвыр ытлыгын ыʼтвыратвальыт гынонаӈӄачыко	
лыгэн льунэӈу ытлыгыт ӈинӄэй ырыкы кытгынтатгъэ	
еп рыров ӈинӄэй ваӈэйпыгъэ ыммэмэй атэӄай	
ынӈатал рэӄулым ӄынвэр тыльутык	
эӄылпэ мынрагтымык эпэӄэй ярак гытъэтыркын уйӈэ этэйӈэткэ нытваморэ	
ытръэч мури чамъам мытрарагтыгъа	
мури эмъыʼттъыму гэнъэлмури	
ынӈин ивыплыткук ытльата рыкалыровнэн увик	
ынкы экык тэргатгъэ	
ытлыгэ пиринин ӄопалгыналгыӄэн аʼрэльын ынкъам ръэвъыʼтвыгинкы вотытвальын кэнчьивынин наӄам канчьэма нэнанвэтгаатӄэн ыʼмӈотъаʼмын ӈотӄэн инэнъейвэчевыльын	
авынканчьэгты ӄынурым нымӄытвиӄин ръэв ытлыгын ынкъам ытля ынӄэгрээн нымӄитвиӄинэт	
ӄынвэр ӈинӄэй ваӈэйпыгъэ тэргатэты ыммэмэй атэӄай	
аны гым ӄэнъатчатык	
ваӈэйпыръок ытлён кыеквъи	
ӈинӄэй рымагтэты эквэтгъи гэлгунтымэвлин	
люур ынкы ынан льунин нылгинымэйыӈӄин ръэвритльу	
лыгэнэвыр ынкы эӄылпэ рагтыгъэ ынкъам гэӈэвмиргэ нэлвысӄивын	
вай ӄытԓыги чакыгэт гаматаԓен	
аʼм вынэ ынӈэ инэнԓьэтэткэ	
оʼк гынанчеӈэт пипиӄыԓгэръэт ӄынуркынэт	
ягов мынивысӄивын	
уʼтгъи эквэтгъи	
мрыӈа рэсӄиквъи таӈкэттываэ рэлку	
ӄаӄа нэмэкымиӈэтыркыт	
ӄаӄа нэмэкымиӈэтыркыт	
ӄаӄа люур ӄлявылегым мывэтгавык	
ыʼмэл ынан эмигыпэтык ымы ӈэвысӄэттумгэ айъока нэтчыэн	
ыʼтлыги авъёльыка вак ӄывчемгъогыргын	
тки тумгытум амынан тъылёӈэтыркын гым аӈӄайпыамноӈгыпы ляйвыма	
птэ гым ӄэналпынрыгэ рытра	
аʼӄа ымы мытӄыт	
ӄэрэкыльинэт въанаанэлго лыӈык	
эʼвысӄэтти чавчывантальыт рыӄэвивык колё ныкоргавӄэнат	
эʼвтумгэтыльэ нынвэтгаатӄэнат чиниткинэт нэнэнэт	
уʼттиым гэлымгытвылинэт левтыт омома ныӄэвъячатӄэнат	
эʼнрэт вэвтатъёт нылгинитъыӄинэт онмыёлгык аквакыльэнат — лымӈэ виин рымагтэты ныралеӄэнат	
эʼнрэт вэвтатъёт нылгинитъыӄинэт онмыёлгык аквакыльэнат — лымӈэ виин рымагтэты ныралеӄэнат	
оʼл итык ыныкит ралек нэнанатчатӄэн ӄанраткынык вальын	
ӄаӄа ытлёным тырэӄык	
рэквъи ынкъам иквъи вэӄучитэ нинэгитэӄинэт мэлюквэтыткульыт	
аʼматкынык чимычвиткунинэт ӄорэнпааӄат ӄитыльыт таляк гэлгийыркэвлинэт	
аʼвэтын гаглытаръаӈгъэ умӄэтъуле рымнин мэйӈыкукэӈы аграк	
аʼмайӈын рылявтавъё умӄэтъуле рэймэвнин ӄлявылеты амгынонрогты кынмаӈӄачагты	
уʼтти нинээнӈэтӄинэт утгъылытъул нычвиткуӄиннытэйвыӈӄин вэйвыт нъыттъымӈытоӄэнат мыркогты имтик	
коныры гым эгъюлкыльигымуткучитык ымы ыʼттъэты	
иʼнӄэгти эмпэгчиӈэ гэлгинъыгъевлинэт чама энатпычыамратваӈа ӄаматэчгэты	
лявыл иквъи аʼвэтынва эʼйӈэвнинэт ӈэвысӄэтти  энаральыт	
ыʼтгъэт эвын энмэч гэнпирӄылин энэтрон	
аʼмэтвама нывэтгавӄэнат нытэнӈыткуӄинэт	
птыма ӈээккэӄэй вытрыӈ нъэптыткуӄин айколӄайыткынык	
эʼтэв гэпинтыӄэтысӄычетлин ванвык	
а ӄаӄа вынэ рай эʼми тургич рыпкирэннин	
уʼтырыкым нылвавӄэн тывык елыткынык вальын вэтгав чаматъымпаӈатынвэты ыныкитуйӈэ рытык	
эʼвысӄэтти гакоргавленат мыргогты	
лялёйӈын гаакъолен ръавкываннаткынык	
аʼчеӄӄай ымы палёмтэлык гатаӈычьэпылен	
аʼчеӄӄай ымы палёмтэлык гатаӈычьэпылен	
аʼчеӄӄай иквъи ыʼмэл гымнан ынйивӈэвэ пэнин кыплёйгым плекэ	
вӄучик ӈэвъэн гэнывйитвэтлин	
ми	
ӄынур ялгытыльын ръэйвэтгъи	
ярайпы	
еплыгэным эвыр ынкы гыютльу нъэлгъи ынкъам инэныгйивэтыльу эмэлкэ гыттэпычьу	
нэнвыгъэн ытлён ярайпы	
– етти	
кытэпал¬гын иʼрэгъи	
милютэтэ пынлёнэн – ыʼмто кытэпалгын тымын	
ыныкы нывинрэткʼин ынпынʼэв – энаральын ытлён нъэптыкʼин	
ыʼттьыт омрыквотыркынэнат аръасэнтыкэгты	
энма ытлён председателё чинит гымнан оʼткэ эльукыльин	
вэнлыгиым антыяаткэгты чымкʼык мытвыгъан	
мимылым вээмин нычыкʼкʼин ынкъам энʼуйкыльин оʼптыма лелелкʼэргычьыпэральын	
иван оʼмрувъе	
этлегмимыл рыварэвычьылгав ынкъам рысахарэлгав  кг вэривычьин  кг сахарэн  чаёкэн вонны гвоздикэн  л мимлин	
этлегмимыл рыварэвычьылгав  г уунъин  г сахарэн  л мимлин	
этлегмимыл рыварэвычьылгав ынкъам рымёдылгав  г вэривычьин  г мёдэн  л мимлин	
танʼавъеткынка аʼтчаркыт рэкʼын ривы кэлиныгйивэтыльын	
– лыгэным	
ынпыянвыт мэрынрэкʼэй ыргичгу нывэтгавкʼэнат	
– иквъи ныппылюкʼинэкʼэй пилгынʼэ ынкъам пирик элвэльин кэликэл нʼытоскʼычатгъэ	
энмэч гиинʼит мытъягъан ытлён уйнʼэ нъэлык	
эʼквыргъам вэнлыги кʼутырык кумъу ынкъам гытамо нэлгыркынэт ыʼттъыютльин пэтытанʼвагыргыт ынкъам ымы кʼитпу ыʼттъыёлягты вальыт вагыргыт	
лыгэным яатльарык ыргынан нэркылеркынэт танʼвагыргыт ыʼттъыютльин	
ытчъэтъым ымъылёнʼэт ымы ныкитэ танʼавъеткынка люнʼитэ	
кʼынвэр вэчыёгъэ этынвын вуннин ыʼттъыкʼэй тымкэты	
въяннэн ыʼттъыкʼэй	
рытъылынʼовнэнат этынвыт кэльэтэ	
инъэ нʼытогъэ ярайпы этынвын льунин ыʼттъыкʼэй чичеквъи	
кʼорат аʼйнʼанʼнʼоаʼт	
ынкʼэн кʼол чавчывэн кʼэтпымэгчервагыргын титэ лыги ынкъам тъиву лынъёлкʼылтэ ынкэгйит нымкыкʼин вагыргыт льоёлкʼылтэ тыркыльыт кэтгучьыт ымы рэквытти кʼоралпооръатгыргын ымы вальылкʼыл ёнрыёлкʼылтэ ынкъам кʼатвыёлкʼылтэ рулчьэт рэквытти	
катгокʼорайпы гатвата кэтгукʼэюут – георгий яковлевич янор нъытвыгъан ръэнут ынанъыттъыёл лыги лынъёлкʼыл кʼорагынрэтыльа инʼкʼун нъытванат кʼэюут оʼрамръальо кытрэвыльо	
– кʼорагынрэтыльа тэленъеп лыги гэтчылин инʼкʼун энаръэёттэ рэквытти тыркыльа кʼулинʼэлвыльыкин кэтгукʼэюульыт	
уʼрэтыльыт кʼэюут пэтле нымэйнʼэткʼинэт кытэ нытъылынʼнʼокʼэнат	
кытэ гатвата ыʼскʼэкʼут ымы мэчуйнʼэ въильыт кыттывэльыт кʼэюут гыръома	
кʼаалпооръатгыргын кʼулинʼэлвыльык вальылкʼыл кʼунэче нʼыронгэвэнʼэт инʼкʼун тэнʼмутлыльу нъытваркынат кʼорат – катгонʼ ынкъам оʼрамръальо	
лыгэным йытоткольэпы ынкʼэныргэн ывэкэйпы ымы гапэрата тынʼэрэт – кʼэюут	
мыкынʼ рэквытти – мыкынʼ кʼэюут – минʼкэмил мыкэльу вальылкʼылтэ рэквытти нʼэлвыльык иаʼм	
тэленʼкинэт ынкъам игыркинэт мигчитти тэнʼэлвыльынʼкин нʼэлвыльык ымыльо зооветеринарныкэнат мигчитти гынрыру гэлгэ специалистарык	
ыныгрээн нынъюйгым ныгалганʼыттэгым	
нинэвинрэтигым ыммэмы рымэйнʼэвык нʼэнъянвыт нытапанранʼэгым нытэнэлгынʼигым ныванʼэйгым	
тъылынʼнʼольэпы  чекыяагты амнонʼэты гымнинэт ыʼттъыютльэт эчвэра онмычавчыво гитлинэт ныялгыткʼэнат рыровагты чукоткайпы минʼкы кʼол ниткʼинэт нытванʼнʼокʼэнат майнʼытъычгыргыт	
ыныкит яракʼачайпы ытлён нымынгынэлёкʼэн ынкъам нывайнʼэйпыкʼэн ынкʼэн вэты гагчавыльылкʼылморэ галяк ытлёным ынкы ныпэляткʼэн кʼэлюкʼ энмэч тъычгыргыннʼагъэ ыннʼэнваратгыпы минʼкри кʼун нымнымыльыт тъылыркыт лымэвыр энмэч гэвъилинэт	
кʼулин ялгыттыляма кминʼэтыльын нʼэвыскʼэт въигъи нэнэныым егтэлетгъи кытъаткэым уйнʼэ гатвален кынлыватыльын йыкʼкʼэй ыммэмэнэ рээн нулювын йытоё нэнэны	
экулымэвээмык рочынʼкы ынкъам ныялгыткʼэнат рыровагты чукоткайпы	
кʼынвэр нъирын мэйнʼывээм льэленʼкы лымэвыр гырокы этъым	
нэнръэчевынэт нʼэлвыльыт ынкъам пэлятгъат рочгыльык рээн нымытвак	
гаймычьыт швейцариен игырыткукин вагыргыт вама мургин экулымэкин амнонʼэты нылейвыкʼинэт учёныйтэ	
кʼэйвэ нʼаргынэн рэкʼивъеркын	
гым ынкэкинэйгым	
ваамчормэты тэгрэтгъи ынкъам льунин арычгэты вальын энмэч авъентока нъэлыльын тнʼатваал	
кэркэрчыкойпыым валёмнэн тэргатыльын нэнэны туръурэтыльын	
тэрмэчьынʼыльыт милгээрнинэт еп аʼачеко вама ытлён гэльулин бригадиро кʼорагынрэтыльык колхозэн «заря»	
кʼорарэрма нʼавынрагтатгъэ ынкʼэн гатвален майнʼымаравыплыткок	
ынкы льунин нʼэвыскʼэткʼэй энмэн рултыкʼэунʼэвыт	
нʼэвыскʼэткʼэй вэтгыльатгъэ	
мытэнʼинмэтыркын рэргыпавык ынин нынны инэнмэлевэтыльыт йъилгынʼит гакытрэватленат рэнмэлевэннʼык ытлён	гиинʼит рэмэлевнʼыгъи	
гыютльэрык ытлён натвыркын унмытэминнʼыльу  микынэ гэтэйкылинэт амалванʼ вальыт гынникыт ваннʼкʼытык кʼутти вай нʼоткʼэнат «пэнрыткольыт иʼгыт нʼалвыльэты» «ръэв ынкъам иʼнʼыпчикʼыт» «кэйнʼын ынкъам иʼгыт» «гырыткогыргын» «лыгъоравэтльэн мляв» « тэйкэвыльыт кэйнʼыт»	
ръэнут гэнутэ академика	
кʼынвэр мэлеквъи маляврайпы нʼытогъэ ынкъам нэмэ этчымэгчерынвэты наннʼэвынʼнʼогъан	
кʼэтпъоравэтльо гитлинэт сергей павлович тыкэтъоркын танʼъоравэтльо пылчимгъульу	
артиллерист ынкъам художник вуквол гъурэтлин  гивик увэленк кʼача нʼъочьыройыръык	
рагролмыкэн тылянвыкʼай амнонʼэты гъурэтигым гым  апрелык гивик	
ытльак рээн гым гэтэнʼычьэтэ алымы кʼол нинэнтыкʼин эʼкʼэтэгъенʼыльигым гъэйнʼэчьивэ ынан	
миргын – тракторыткольын ынкъам гыннигнʼыттыльын гымнин миргын николай ыʼттъытэгын гъурэтлин эмнунʼкы  гивик гэкэлиткулин кʼытрыкин калеткорак	
ыʼттъыёча качьаркʼэтпывагыргын гымнан тыралвавнʼын мыкытвык мургин ройыръын вагыргэпы нʼэвмиргин галян	
ытлён нинʼвинʼкʼин ытлювъёкʼагтэ ынан тэнʼыгйипыркынинэт тэнʼынмэйнʼэвыркынинэт	
варшавайпы анадырьтагнэты мария клейн гъурэтлин варшавак	
минʼкы увэлельын танʼнымытванʼ нʼэнку ралвавы марковыльын ынан пэгчинʼу нинэлгыкʼинэт ымыльо вагыргыт чукоткакэн ынкэкин нымытвальыт история гыюлеткин ынкʼэн нутэнут гынникыт умкыт нʼаргынэн ымы игыр ынан гыёлятъёттэ рычичьэтыйгут нэнтыркынэт нутэйгулетыльэ	
нʼирэкʼ колхозтэ чеэкэй нъэлгъэт ыннʼингивиткук нытанʼэргыпаткʼэнат варээнʼкэнат кʼорагынрэтыльыт	
хозяйство нъэлгъи мыкотрасляльо ининик кʼавкэнат гивинʼитти нымнымэты гэныпкирэтлинэт короват – ыннʼин томгатгъэ коровагынрэтгыргын	
гымнин ыммэмы – доярка игыр сельхозпредприятияк «ваежское» гынритыркыт короват кʼымэлым кʼонпынʼ ынкы нэркурыркын лывээръын	
мычвыно нʼэнъянвыт ыʼттъыёча вытрэтыркыт нымкыкʼин мигчитти раройвавынво хозяйство минʼкы гымыкгэта кʼорагынрэтгыргын вэты унмытъиву лынъёлкʼыл	
эʼрыкутым мытрэнымкэвнʼыркынэт нʼэлвыльыт	
вытку ыннʼин гымыкгэта нэмэ мыккʼаальо ынкъам аройвыльо рэтчыгъэ кʼорагынрэтгыргын – авынотрасль чукоткакэн	
хозяйство стало многоотраслевым в начале х годов в село завезли двух коров	
гантэнмавлен ирина романована иван оʼмрувъена еп нʼэвыскʼэткʼэю тылечьыткульу гэйгулетлин  километрмэл урэльу гойгойпы кэнʼиергын гатвален нымным эпран минʼкы нынымытвакʼэнат уткучьыткульыт анʼкʼагыннэгнʼыттыльыт колхозэн «возрождение» ивылтикин районкэн ройыръык охотникэн роман тэвлячайвунэн гъурэтлин нʼээккэкʼэй	
йытоткольа ытлён нэтэныннынʼын клара кэльэнʼнʼэну	
уткучьыткукинэт  элгартэ клара ыннʼатал ылгу рытчынин анʼкʼайпы ляйвыгыргын	
клара кэльэгнʼнʼы нъэлгъи гыютльу уткучьыткульу колхозэн	
игыр танʼынʼ энъатынʼ рытчынво вагыргыт нʼунри рытчынво аʼкʼалтатгыргыт эвматгыргыт аʼтавым рэмкын унмыкʼитпыльэтыркын ынкэгйит инʼкʼун нэмэ кылямгок варатэн танʼвагыргыт	
въэгыргын ытлыгин ыʼлёк эналваткэн  майык гымнин гэнъэтлинэт кʼымэк  эленʼитти ынкъам ынкʼэн ыʼлёнʼэт лыги тылгыркын	
ыннʼэнъылё гавэтгыльатленат килвэйык кʼорагынрэтыльык рээн нʼэлвыльык	
гымнин ытлыгын гавэтгыльатлен тэнкʼитпынʼык нʼэлвыльыльыт ынкъам льускʼивык чакыгэт тъэюнʼнʼы (гымнин ытчай)	
вяткакэн аʼачек кэлиныгйивэтыльу ниткʼин  гивик мургин нымнымэты пыкиргъи нынʼинкʼин кэлиныгйивэтыльын торымгоклассыльэн михаил кузнецов нымнымгыпы пакшай уржумскыкэн районкэн кмровскыкэн областэн энмэн мариец	
ытлён нэнарэръёвын нымыттвальа чейвэ ринʼэнэнʼэтэ ымы нэльугъэн вытку галяк оʼптытъар ыʼлёнʼэттэ ыʼлнинʼэльын орвыткынык	
анадыркэн кынманʼкʼы элек мыгпиврэкʼыльын	
рэкʼъум	
раягталнʼыгыргын тэленʼкы мури нынымытваморэ оттырак ывинтэтэ рытыльык	
накʼам кытыйгыванвык пэтле ныкʼытвыкʼинэт пэнъёлгыт ынкъам рэмкын колё нымкъэв нытапамъянʼкʼэн	
выквовэчватгыргыт ынкъам лапта нувычвыльэнмури еп нʼээккэкʼэю гэриннʼигым мэлевнʼэвыскʼэту	
нычачакʼэн хлеб ынкъам маравратыльэн тамэннʼатгыргыт ыннʼингивиткук нʼэргэрык морыкы кʼонпынʼ парохода нинэныпкирэткʼинэт кимитъыт	
клуб нычьуукʼин эʼквыргъам рэмкын кʼонпы гэчевкы нывтвакʼэн	
чавчыват вагыргытомго гэлгэ коралыльанма чавчыва мури кʼонпы ныкʼаанманморэ	
«мляв вэтлин» – йыкʼкʼайъым	
тэнмычьо «мляв вэтлин» – ыннʼатал йыкʼкʼайъым	
новое чаплино кʼэглынагэт турытвигъи калеткорак мурык гатвален грапчакэн коллектив эʼмитлён гамгакрычмыма нытипъэйнʼэкʼин	
ытлён аʼкʼантыяатынʼ	
«гымыгрээн солдато итыркыт танʼъаачекыт» … ытлён нъэли солдато челгыармияк еп амгока отечественныкэн майнʼымараквыргын	
«ыннʼатал фашистыльыт кытрэватыркыт пэнрыткольатык ытриым моргынан мытынмыткойвыркынат» … ырытпэгляткота энанымнʼылява совинформбюрон мараквыргын моогъэ танʼавэтывакʼ мургинэт городыткогты ынкъам нымнымыткогты	
ынкʼэн вэты аʼкʼантыяатынʼ	»	
ытри вэтчатваркыт чеэкэй– челгыармияльын ынкъам гыннигнʼыттыльын вукволына чимгъучыку гэтчылинэт маравмакэнат вагыргыт	
ынкы танльонʼ ыʼлгыльатгыргын варатыргэн челгыармиягты ванлята маравынвык вальа жудожника йичьэмиттумгэ туккайына нʼирэкʼ ынкʼэнат рисункат йылнинэт ванʼыткалечетыльэты кʼытрыкин культбазакэн оннона	
торвагыргын торванвык нъэлык – гымнинэт йытоткольа ытлыгэ филипп михайловичына ытльата фекла осиевнана павловырык гэнмэйнʼэвлинэт  кминʼыт  эккэт ынкъам  нʼээккэт – нивкʼин дарья никитина	
лывынво нотапэнрыткольыт нымнымык кʼача мыкуунъыльу гатвален линʼлинʼыт рыттыт вэривычьыт лыгуунъыт	
гатвылен колхоз «путь к коммунизму» эркыпыльын йынрыскʼын вээмчурмыкин кʼынвэр тылерэтэ итгъи вээм ръилек гуйгун гимлыръутэ	
гэнкэлиткувлинэт кʼорагынрэтыльыт дарья филипповна титэ гитлин кэлиныйгулевыльу гуйгук лымнʼэ нылейвыкʼин амнонʼыльэпы нʼэнри ниткʼин гэкэнʼэ лымэвыр маглята	
– кʼонпынʼ гынрыру гэлгэ титэ рывэлытковъёлкʼыл эʼкʼимыл	
мэйнʼэтыркыт ыргинэт нʼэръамытлынʼыргатрэ йылгыгминʼытытлювъёкʼагтэ	
отчой … – вынэ ынкʼэн урэкыльин	
– ынкʼэн кʼырымэн тымнʼэсловарьвэтгавйыръын ынкы варкыт нымкыкʼин тэнмычьыт яакэн вэтгавык тэкэлинʼык пычвэтгавык	
ынкʼэн майнʼэнъататгыргын тасловарнʼыльэн кʼэлюкʼ гыютльэт оʼравэтльат эвын кʼырым алвагты нывэтгавынат тэкэмйилыгйит рэнинъэйвыткунʼыт	
ынкʼорыым намнʼылён – ленʼытакʼ уйнʼэ атак*ъакыльэгыт	
эквэтгъи энмэч вускʼынкиръук	
люур ыʼттъыёча льунин мэчыкʼэргын	
иквъэт – рымагтэты ыннʼэ энлекэ	
лыгэн ынкы кʼыпэлягынат	
нʼэвъэнйыръын иквъи – кʼытлыгэ ралкогты	
нʼэвъэнйыръын кʼэминэймэквъи	
кʼэмиплыткунэнʼу атчьатгъат	
рэмкыльын чит кэттываркын	
кʼутгъи	
нэмэ эквэтгъи	
ынкэнʼит ытлён чимгъуй «аʼмын вай кʼытлыги иʼгрэмкык гэткивигым»	
ыныкреэн нынымытвакʼэнат ынпэвыльыт ынпыначгын ынкъам ынпынʼэв – ытльакʼай нʼэвъэн ынкъам нʼиръэ нэнэнэт	
кʼол итъи танʼымыльэты нʼэлвыл пэкʼэтатгъэ ръэтыльэ	
йынʼэйынʼ кʼутыльын ваамгыпы ынкъам чымчагытгэпы четлыпэрагъэ	
«аны лыгэчамъам тырэльунʼынэт ылвэлют	
люур рочынʼкы льунинэт ярат	
ытръэч тэнʼуйнʼэ анпыянвыка энʼинкʼэйкэ	
ленʼытъа уйнʼэ энʼэвкыльигыт экыминʼыкыльигыт	
– рэкʼуым	
ыннʼиным кʼонпынʼнʼэныльэгым тыгтэнʼпэраркын	
экʼылпэ мырэльунʼынэт ылвэлют»	
кэннорымагтыгъэ ынкы рэльунʼын ылвэлюн нʼэлвыл	
ынпыначгын лыляпытковэпы уйнʼэ нъэли	
кʼэйвэ кʼлявыля эннорымагты льунин ылвэлюнʼэлвыл	
киткинукʼэй пылмэрэвыльын эмынпэвык… ынкʼэн гэльулин еп амлявымгока ытлён	
игырым гэльутэ кытъымэтыльын оʼравэтльан айгыпы	
айванальыным – ягталытваркын	
ымы ытлювъёкʼагтэ кэвыркыт нʼэлвыльык вак	
 эленʼитыльу ытлён нэннʼивыгъэн гыёлятынвы анадырэты	
ыргынан кʼырым ыʼнынтыяатынат ыʼттъыютльэт – титэ мэйнʼэтгъэт кминʼыт нʼэлвыльык тынъэлык ыʼвэкʼучик кʼача  нивкʼин кикик	
ынпычьыт йылгыгминʼыт кэлиткуркыт нʼэнъянвыт кынъёрагты кʼытыркыт	
эʼквыргъам мэйнʼэтыркыт йылгыгминʼыт – яатльат пэлягыргынэн	
титэ гэтэнʼыныгйивэтлин илир ынанъыттъыёл ынкʼэн илирыгйит гэнанымнʼылявленат еп  гивик русильин казакыт	
«йони – гымнин уʼрэтнутэнут» –гымнин нʼэвмиргэ тантэтына нымкыче нинивкʼин «гыыт гъурэтигыт йонэпокʼыткынык»	
нʼэвмиргын кʼонпынʼ ыннʼот нымгокʼэн лымнʼылык «энмэн валвыйнʼын…»	
«коргаквыргыт тэминнʼыльыт нʼиныльыт» –  гивик ратвагъа кʼав литературныкэн гыёлчетгыргын нынныльын рытгэвын	
«гэчевкы вальыт стихыт татьяна ачиргинан» – микынти россиякэн ынкъам чукоткакэн поэтгыпы гичиву лынʼыркынэт калевэтгавык	
вакъотваркыт ээккʼач нʼээккэкʼэгти кэлпэраркыт вускʼымчыку лылекʼэгти	
нытимлюнʼкʼин ээккʼач тэнʼилгыкырвирльэкʼэй ыргынан ыʼлгу лынъёкʼай ныппылюкʼин эпэкʼэй… энарылгатгыргын ынкъам эʼми мынгыкʼагтэ	
яачынʼкэн мынгытгэвэнʼэт нымытвальыт вэлкʼылык рыпэт гынунмил тъэттывигъэт	
гытамо лынъёлкʼылтэ нʼаргынэнагаймычьыт борис ыʼттъыгыргын – ассоциация рыркайпиякэн –кʼитпыльэ ассоциациен энʼъэлю нэлгыркын гытамычьатгыргын нʼаргынэнак	
кʼатвыткованы нымытварат ынкъам гыюлмигчитльэт григорий ракʼылым – ассоциация оʼмваанкэн –эмтэйкык кʼатвыткованы кʼоратакэчгын мурык кʼонпынʼ ваннʼнʼогъэ мытынэквэтэвыркын кʼоленымнымыткогты округкэн вэлыткорагты ынкъам калеткорагты кынъёрагты эквыкынноткэн	
ятъёлын яранʼы гатвален тинтинин	
милютиным иткʼилгын	
вускʼымчыку вальын	
элервугъи ятъёлын яранʼы тылгыгъи эрыкутым
ятъёл тааронʼынʼогъэ мэлетагты
 ивкэ гынык ярачермэты вэлер мылькʼытгъэт милютэкʼэй	
милютэтэ татлыгнэн 
вынэ кʼырым гнаным гымнин яранʼы
вэты ятъёл аракʼатынʼогъэ
 инкун вэлер ярачермэты нъывэтгыльавнэн	
эргатык нэмэ ятъёл аракʼатынʼогъэ инʼкʼун
гытымнʼан нытэннʼыткуйгыт гымык ярагты	
ятъёла нинэтэнриннʼынʼкʼин чама нъаракʼаткʼэн
ятъел кʼынвэр мэлеталгын вэтгыльатгъэ инʼкʼун ытлен тыллыкагыргэты нъылкʼытгъэн	
нʼракʼ ылёнʼэт галак ятъёл пчанʼэты эвынʼнʼогъэ 
 милютэкʼэй ивкэ кинэнрэскʼивэтыркын ралковты	
нъаракʼатръокʼэн ятъёл инʼкʼун милютэтэ
нъынатвынэн ятъел	
кʼынвэръым милютэтэ ратвынэн
ытлен	
лымнʼэ кʼол ылёнʼэт галак луур вай ятъёл арынʼанʼнʼонэн чинит ярайпы мэлеталгын	
 алва кʼынногэ ягнамчайгыт	
ыннʼиным рикʼукэтэ рнэнин мэлеталгын	
вакъотванʼнʼогъэ наргын мэлеталгын ынкъам
тэргатынʼнʼгъэ	
мэрэгтыванʼнʼогъэ чинит егэ	
луур вай мэнʼкʼо ыттъыт ръэлагалягъат
 тяфтяф	
 кʼэлюкʼым ятъела гинэннэлин гымык ярайпы	
ярагты кытгъэт
тяфтяфтяф	тавтаватръоат ыттъыт	
кʼынтогэ мэлёт ярайпы кʼрымэн гынин яранʼы	
 трэлкʼутыскʼычэтгъэ	
трэпинʼкускʼычэтгъэ	
траналгытъайытчайвынтык	
ытръэч тургин нэлгытьулти гамгараеквэ рэрилланʼыт	
чинит егэ
нымэрэгтывакʼэн	
луур вай мэнʼкʼо галянʼнʼогъэ ины
ынкъам пынлёнэн мэлёталгын
 йам гыт нытэргатэгыт	
 кʼэлюкʼым гым ятъела чинит ярайпы гинэннэлин	
ынанъаёк гымнан трэннэнʼынытлён	
ины ярагты кʼытгъи милютин ынкъам кʼъоланʼнʼогъэ
 уыыы… уыыы… ятъелегыт кʼынтогэ ярайпы милютин	
ятъет пэнъёлгыткынгыпы эвынʼнʼогъэ
траналгытъайытчайвыгыт	
ытръэч нэлгытьулти гынин гамгараеквэ рэрилленʼыт	
айылга ины гынтэквъи	
мэлеталгын нэмэ тэргынʼнʼогъэ	
луур льунин милютэтэ кэйнʼын тылельын
 милютэкʼэй йам нытэргатэгыт	ытлён тыльун кытамчачва	
амынан вакъотвальын араргыргык анадыркэн кынмаӈӄэн	
энмэч гытгаръоӈӈок	
нутэсӄын ынкъам чыгэй гэмэсӄитылинэт – гъылятыӈӈолен	
рочыӈкы рэӈъатвывакъонвык рымагты еп сентябрык ӈайыткынтэ гъылетлинэт	
игыр октябрь гынунэтык ынӄэнат колё нытаӈэлгыпэраӄэнат – тынӄы фудзияма картинкак	
ынӄэн япониякэн иквыӈэй левтылӄык пэнин ыʼлытвальын ынкъам таӈэлгыпэральын	
тантэнмыӈык ынкэгйит мимыл кынмаӈӄак ръырапэральын нувӄэн нимӄин – лыгэӄэтыӈӈольын… эчги тэймэвык ыныкагты тэлкылын вилюӈэйкин эмнуӈкы уʼрэтыльын вутилгын олег	
 ганъеӈынтыватэгыт	
– еттыкэтыплыткук тымӈылёгъан ытлён	
 тымӈъатав пытляӄ  эночгъэ ынан	
 эʼквырга таӈынныгалягъэ	
 тэленъеп… мэвын тъыннук анныкэмачы	
элеӈит энныкэ вагъэ	
 энмэч чьэчеӈээркын  тивык авъеткынка атвакэгты	
 мачынан нычьэчеӈээркын	
кытвыл ӈутку вак мыкырвэнторкын	
итыкым ӈутку эмнуӈкинэмил лёӈпэрата	
ичгуйгыкинэмил лёӈпэрата мэӈӄо ӈан нымкыче гэлейвыльэтигым	
ӄэнъеквээмӄэйык лёӈварэӈочьыннота титыркын	
вэтгавыльын нымэчвичетӄин	
геолого гыюлетыльын	
гэкэлиткулин иркутскыкэн университетык	
советкэн власть вама эмӄынгивик гырокы амноӈэты нэквэтӄин нывыквыэнарэрысӄэвӄэн	
 гыроръоӈӈок гымо ынӈатал улвэвкэ нынъэлигым  мэсӄээӄын вак нэмэ вэтгавымгогъэ вутилгын	
– кытутйит амкоргава акваттэнмавма	
игырым… эмъэнӄэръук пэлятык городык	
колё гъэӄэчимгъутэ – ӄымэглюур гатэрӈата			
ынкъам ынӄэната вай ӈутри аӈӄачормэты тыетыркын амӄынэргатык ӄэтаттагнэты кынмаӈӄы	
 еп льэлеӈкы гивигыт нэрэпиригыт экспедициягты мигчитльу	
ымы кытур рымагтыкытор ынӈин нивигыт…  этаны энмэч раӄылӄылегым эрмэ ӄынвэр натаӈынтыяатгым	
ӄээӄын ръэнут лёӈытва рыннин	
пэтле ытлён тыпэлян	
мачрыроватык тытаалгылятык	
нууйъэтӄин ӈоонкы вытрэтыльын ныппылюӄин ыʼмрил ӄувликэ вакъотвальэн оʼравэтльэн – эвын гытгаръоӈӈокэн араргырык	
ынкы ынӈатал кытъяйвачо тылгын нутэтумгын чама ӈан тыкэтъон ынин ытлыгын мэӈин гымнан лыги гэлгылин	
вутилгынин ытлыгын горатвален бригадиро итык вилюӈэйкин ӄорагынрэтсовхозык	
тэнчумгъульу гитлин ӄэтпъоравэтльо	
пэлӄэтгъиым ӈъольыӄаё таӈаӄаака нъэлыльу	
вэлер ымы ыннэн ӈавпээчвакӄай аккана нъынпэлявыркынэн	
эʼквырга лыгэн ӈъотвэлё эквэтгъи… ӄырымэн чавчыв вутилгын ытлён уйӈыльин агаймычьыка – аӄаакыльэн ынкъам нымкыче золотольольын геолого энма	
рэӄык	
раӄэты мычвынатык			
энмэч мытлыӈэн гивиӈинӈит эмигчиркэ варкын	
алымы панэна наройвыӄэн еп энпэвкыльин	
игыр иӈӄун егтэлык ытръэч еӈынтыватыркын – ыннэтык	
титэ нанпаавын мигчитльу лыӈык геологияк кытэ мигчирэтык совхозык «северный» вама ынкы короват	
лымынкы гэвинрэтлин рэӄыткук выёльо гитлин	
игыт тантымӈэтваркын	
ӄэйвэ ымы ратаароӈыркын раӄръаӄатыркын вэнлыги малчамъам мигчитльук анадырык	
ӄэлюӄ мэлытръэч вилыткумигчир ынкы эӈъэлю нэлгыркын	
ӄэлюӄ ванэван амынан ытлён амэгчеркэоʼравэтльо нитын эвыннымнымык чукоткакэн	
лымӈэ тавайваамык – тъэр экэликэ рытъёттэ эмигчиркэ вальыт оʼравэтльат	
ынӈин гымнан кытур лыги тытчынэт ӄутти тавайваамыльыт микынти лёнрылгыльыт амэгчеркэоʼравэтльо чинит ытри ынӄэныно люнринӈыльыт	
ӄэлюӄ пенсияльо нъалтагнэты ӄутыргин гынугъэт гивиӈит лымэвыр ӈирэӄ	
ытри  чит кытуркинэт ӄорагынрэтыльыт ынкъам рагпэльыт	
ытри чинит эʼкви амэгчеркэоʼравэтльо люнринӈэ – ынӈин ыргынан никвым иӈӄун мигчиркинэт гивиӈитти эмэлкэ нылеркынэт эвнэнвилкэ нитыркынэт	
ӄымэлым пэтле пенсияльо рэнъэлӈыт вэлер ынӄэныно нъэлык рамачманэнӈаркынэӈыт	
игырым ыти эмэлкэ панэна гэӈэлвыльылинэт ынкъам ӄорагынрэтыркыт	
ынӈъэм тэленъеп уйӈыльинэт энъэлвыльыкэ	
ыргинэт ӄаат ипэ еп титэ гамананчетленат майӈываамыӈӄач чама этъым ынӄэнат иʼгэ нанмытконат лымӈэ вэнвытольыӄаагэлельа	
наӄам гуйгук мигчитльу ытри микынэ люӈпиритэ ӄэлюӄ гэгъюлетлинэт титэ ӈан амӄорагынрэтык	
вутилгыным – геолог	
нэнаалёмэгым гитлин ӄол гыютльу кынтэчьу чама	
кытъаткэ ымы ытлён тымӈэтваоʼравэтльо нъэли городкэн ляйвыткооʼравэтльо	
этлы чинит	
ымы пенсияльо еп люнринӈэ	
выквынына йъэливэн янор йытонэн бумага карманчыкойгыпы	
инэйылгъи	
ынкы гэкэлилинэт ӈыроӄ нынныт ынкъам цифрат	
 ръэнутэт гарылгыленат	
– тымӈылёгъан ытлён	
 манэт	
ынӈин мыкэльыт совхоза морыкы йыльёлӄылтэ	
гымнан лыги тылгыркынэт бумагак калеёттэ выквын в	 н	
– 	 выквын анадрей – 	 тэгрэт люба (ӈэвъэн виктор николаевичын) – 		
 миӈкы гэкэлилинэт	
 конторак  эночгъэ нутэтумгэ	
 ынкъам ынӈин мыкэльыт манэт калетваркыт гынин сберкнижкак	
 ынӈин мыкэльыт нъытванат	
кытъаткэым ынӄэнат сберкнижкат люӈкэлильыт	
этъоӄааӄын вак нэмэ тымӈылёгъан  мэӈӄоым ныманэльойгыт	
 постановленияйпы губернаторэн	
йъилгык ӄорагынрэтыльыморэ нылпынрыморэ  рыблята ӈэвысӄэтти – 	
лымӈэ гэӈэвъэнэ ныпэнсияпэрэморэ	
 лыгэным лёӈӈъота	
 манэлпынрык нымэлӄин – рымкэвык	
ӄэлюӄ имыръэнут курык итчывитльэн	
итыкым эрым окрсельхозуправлениек (ипэ департамент) мэӈин тыйъон нивӄин энмэн манэлпынрыгыргын нэрэнымкэвӈын	
«манэлпынрыгыргын»  ынӈин гивлин выквын	
лыгэн ӄынур армияк – ыннаны мыкэльу нормагъет	
мачынан амалваӈ рэнъататъяаркынэӈыт	
выквын виктор николаевич ӈэлвыльык ымваӈэт вагъэ	
гыройъэлгык ынин рэнъэлӈыт  элеӈитти	
льэлеӈкы чама нуткучьыткуӄин	
элгарэн ынкъам иʼгин нэлгыт вилю нинэлгыӄинэт	
«манэт нъытваркынат ӄырым вилю тъылгыркынэт – нэмыӄэй яаёлӄылтэ» нивӄин гымнин нутэтумгын	
чавчывэн вагыргыт ӄонпы эӈъэлю гэлгылинэт ынкъам ӈоткатагнэты чимгъуу нэлгыркынэт эʼванӈэянва ӄаак рээн ратваӈыльа	
ӄынур ӈан выквынына	
ынкъам ыргынан ымыльо вагыргыт гэрэтэӈынлеӈэ	
ынкыгрээн манэяакэнат	
кытъаткэ гэвэты ӄэйвэ эты варкыт 	 рублти выквынэн	
нъырэӄын нъытымӈэвэтгавык чавчыв	
ылён наӄам эʼмитлёнат ынӄэнат манэт ыныкит мынгыкво нанъырылгынат	
чама тычимгъугъэк тынӄы кэлигйит гоголын вагыргын пэраркын титэ чичиковына героя кэликин «мёртвые души» нинэркурӄинэт помещикэн уйӈэ вальыт крестьянтэ энмэч въильыт наӄам калетвальыт эмэлкэ ягталытвальо	
выквынэн рарылгыленат манэт кытъаткэым ынӄэнат уйӈэ ынин сберкнижкак	
гиуӈэӄэй нынмэйӈэвӄин интернатык	
титэ ӈээккэӄэйин нъэлгъэт мынгыткэн элеӈытти ытлён нэтрилын амноӈэты каникулынвы йытоткольык ӄача	
ымаляӈэт ӈээккэӄэй ытльак рээн вагъэ анольатынвык	
ӈэргэрык ӈэлвыл нэныпкирэтын ынкъам чавчыват вылгыӄаанматгъат	
айваръавыплыткок ытльата ӈааккагты рывъёльавнэн рылек рынныт	
гиуӈэӄэйынэ пирининэт рынныт айваръавъёттэ понтатъоля ынкъам эчьытъуле майынлянэнат рыровагты ваамӄайчормэты	
 рэӄысӄиви гарынныма	
– пынлёнэн эймэвильэ энаальа ытля гиуӈэн	
 аʼмоовын	
тивын «ӄынлегын»	
ныватгъэ ӈээккэӄэй	
 ӄыцэгынэт ӈанӄо цынныт ӈээкок  ивнин ытльата	
– цилӄык ӄача ӄытцилгынэт	
титэ гиуӈэнэ таӈымыльо рывъёльавъё плыткунин ытльата йылнин ыныкы кычемалгын  ынцаӄ моргынан мынтаяӈын	
ӈээкык лыги ӄылгытцын янор галпынра ӈаргынэн ӄаак инэнъегтэлевыльын вытку ынӄоры – мури гэцэӄутэ	
ынӈин янор гэнлетэ цынныт гапонтатъолма ынкъам гачьытъолма ынӄэнат цытцэльёлӄылтэ цилӄык ӄача	
чичеквъи	
 ии ыммэмэй  очыткогъэ ӈээкык лыляӄэргэтэ гэтама ытля	
инъэ ялгыттэнмавма очоча ынпыначгын ивнин «павъеельой вэчьым тури эрынӄу чейвэ нъиттык	
ынанкэн ӈотӄэн нутэнут гынан гэйгулетлин	
нъыгитэткы миӈкы таӈыткэвынвыльын»	
амкоргавык павъе гагчавымгогъэ акваттэнмавык	
волӄытвэӈӈок мытыйъон янрамаёлгыӄай	
мытыттэтын	
ынкаткынгыпы тэӈвытрэтгъэт маракваамгыргочаӈ эркыпӈай миӈкэгийӈкы нэвииӄин ӈэлвыл	
павъе янор таӈавъеткынка нытваӄэн	
ръэнут чимгъуу нинэлгыӄин	
мэсӄээӄын вак иниквъи  мачвайынрэ мынтэгрэт	
ынпыначгын нывилгъи еначаӈӄач ынан инэгитэгъи ынӄоры кэӈунэӈэтэ рыгйивэннин мэлгын	
ынӄэн тытэӈгитэн	
ынкы тыльунэт пойгын ынкъам эйӄуйгыкыльын валы	
еп аʼляйпыкыльэн	
гыролмакы мэлгынвык нынэнтытваӄэнат амӄачгыпы вальыт пылвынтычагъёчгыт	
павъе авъеткынка нытваӄэн	
ваалтаёчгэпы ынан йытонэн тааӄ рыйыркэвнин рылгэ ынкъам мэлгынвык ӄача рытрилнин	
нэмыӄэй ынӈин титык	
павъе тааӄомгогъэ	
гымнаным нинэгитэйгым валы	
ынӈатал гиину таӈпэральын нинэлгигым – ӄымэглюур тъыпириркын	
люур ынпыначга таӈавэтываӄ иниквъи  гиину лыӈык – ӄыпиригын	
ынӈин эвма ынин ӄулиӄул ӄынур мэлвиврэльэтыльын	
тиничгытэтык пэлӄэтыльэ рыляйвыёттэ яанаӈат микынэ ӄырымэнат рывэтӄэвъёлӄылтэ ӄырымэнат пэрэёлӄылтэ	
 нэмыӄэй яаёлӄыл ынан  оʼпторатвак мэрынрэӄэй тытатлыӈын павъе	
 нымэлӄин пууръэтык  иниквъи ынпынчага	
авъеткынка нытвайгым	
опопылым павъе рамынноӈэты иквъи  ӄылпууръэтгын оттывалята	
 нымэлӄин	
– эминичгытэтэ гэнъэтлигым	
 ынӈин итык атайыӈкыльэн  нинэрэнчичевӈыӄин гым тотъыоʼравэтльайгым ынпыначга	
ынан мленин ӄырговыргытъол инэйылгъи  вай ӄырынӈыгын	
лёнрынӈа тынтын уттытъул рыров тытрилын	
тыгитэн павъе	
ынан кэӈунэӈэтэ нинэныгйивэтӄин гымыкы маракваамгыргочайпы эймэвтылельын вездеход ынӄоры тытаӈвалёмын тылечьывыргыргын	
мыттэгрэнмык ваамчормэты	
ынкэкин йынрысӄык ынпыначгын нывилгъи	
 выквыт льуркынэт	
– этъоӄааӄын вак павъе ӄолентогъэ	
– пэнъёлгываны лыгэракэн	
ӈаанкыым кэӈунэӈэтэ рыкалыровнэнат лымӈэ ӄутти выквыт  энаальэн ралӄаӈын	
кытоор мури ӈутку ганотваморэ	
валёмык ынӄэн тычемгъоӈӈогъак оʼтчой тэленъеп – пэнъёлгывыквыт энмэч нутэсӄычыкутгъэт	
вачаӄ павъена лёӈынтыяата ынӄэн кытооркэн вагыргын мэлӄынур айвэӄай ытлён ынкы гатвален	
пыкэрыӈӈольын вездеход мытъягнагъан	
морыкӄача нывилгъи	
парэлявтыльын аʼачектылечьыткульын ынкачыкойпы уʼрэквъи	
павъенпыначгын пынлёнэн  иван григорыч миӈкы мытрэткивы	
 ӄоо	
вэчьым ӈутку аʼ	
– ынкъам павъе маёлгыӈӄачагты лылепгъи мэӈӄо ӈан гынмылӄэй мыттэгрэнмык ынӄоры мынгынэлёгты рыкалыровнэн ваны моргынан вэтчатваё	
– ныкырыӄин ныркывӄэн	
гимлылин ымы оӈалын чымче	
 ынӈаталӄун –ым  пэнтыӄанма орвычыкойпы ӄолентогъэ аʼачек – таӈанольатынвык мытынвил	
– ынкъам морыкӄач вакъогъэ таӈарычгатгъэ…  ӄыруӈэлӈыги  иниквъи гым павъена	
– мури виин мынманэгротватыркын	
ӈэлвыл нытлывалытваӄэн манэграмкык ынкъам вездеходык ӄача	
энмэч гэвулӄытвилин	
ӄол манэграчыкойпы нурвилетӄин «спидола» чама ръалёӈ нэнаалёмморэ ӄулит ынкэчыку вальэн пычвэтгавыльэн	
пэнъёлгыеӈкы аӄытвэкэгты ганвакъовлен пэӈыткынык чайкок	
пэнъёлгык ӄача нывакъотваӄэн павъе	
ынан малпалёмтэльё урвилетыльын эʼйӈэнэӈ – ныръэӄин нымэчлевтынилюӄин ӄынур рэтипъэйӈэӈыльын	
тэймэвык ыныкы	
 энмэч эмтынэквъи	
– энамӈылёгъэ ынан	
тыльун рынрыё танрынӈыё рыннымэл ыʼмэльын уттытъул ӈыраткыныкым – мэнигтъул	
ръэнут ӈан ынӄо ныннупэтӄин малпынвынтывытрын нъалянтатӄэн	
«малвалы»  тычимгъугъэк	
 вынэ нылвавэгым йылӄэтык  вакъомa точгъан павъе	
ынпыначга мэнигытъуле рычымӄатымгонэн йыӄуйгытъул	
ынӄэн къукылтынин ынкъам ёнэн ӈыркирчыку ыныкӄач вальын	
рымкэвыплыткук ваӈэё ытлён ӈырэпэтгъи пиринин чайкок ынкъам энаттъымгонэн койӈын	
 колё мэй гувэтлин	
– мачӈынваӈэгты тъынин чайкокйыръын ынӄоры аймыёлгын пиринин ынкъам таӈавэтываӄ энэвыӈӈогъэ  эвыӈаным ръэнут мыгчимгъуу лыӈыркын ынкъам лывавыркын йылӄэтык	
ӄэйвэ	
ынпыначгын вэтгавма ӄэюут ӄотымгогъат	
вагтэлымгогъэ ӈэлвыл	
ваампэнрыгъэ	
чемысӄываамӄай пэтле иʼрнин	
рочыӈкы вытвытык улвэквъи	
 мытэквэтыркын  нивмык мури ӈирэргэтри аʼачека ӈытольа ӄол манэграчыкойпы	
ытри рыюлӄытыльын ӈалвылегты тылигъэт	
чайкок гититлин	
эʼквыргъам еп лёнчаёмгольыморэ	
ӈэлвыл эвиилиьын ынпыначга рамынноӈэты лыляӄэргэты нинэтэӈгитэӄин	
вытку оʼпторатвак вэтгавымгогъэ мэрынрэ  гаймаӈэн тымӈалколяӄ ымы тымӈэтвама ӄутти вагыргын ӄынур гэмэчльутэ чимгъуу гэлгэ	
эвыным эты гынан нэмыӄэй гынмыл ръэнут чимгъуу нинэлгигыт	
 валы  таӈъораӈ точгъан ынпыначгын	
 валы			
ръавалы	
 маёлгыткынкэн мэлгынвыкэн	
 ааа… мытчаёмгомык	
павъе нэмэ таӈавъеткынка нъэлгъи	
ытръэч льулюӄэтыльын чай нэнаалёмэгым	
«ынаным ръэнут чимгъуу лыӈыркынин	
иаʼм ытлён нэмэ гакватковэтгавыӈӈолен эчги гымнан тыпытӄынкэтъоӈатын валы	»  ынӈин чемгъотвагты нинэгитэйгым чаёльын павъе	
 ӈэлвыл амэчатгъэ  рытрилнин койӈын ынпыначга	
гымнан тыгитэн маракваамрочгын	
нууйъэтӄинэт амыргынан умкыт пырӄартэ маёлгыт эвыр иʼиʼн нылелелпэраӄэн	
нытымгэтӄин	
 инъэ нэрэрэнӈын  рымагтэты нывэтгавӄэн павъе	
«ынӄэн гымнан лыги  нэмэ тыгитэгъэн ытлён	
– тэнъытръэч люнчичевэ рэӄъум ынӄэн тывыркынэн	»  вагыргыт оʼптыма ныватычьата итыркыт эмэлкэ ӄутти мытпытӄыльуркынэт	
энвилкэ вагыргын ымыльэты тылеркын  павъе панэна амынан нывэтгавӄэн	
– ымы гыт нэмэ эмнуӈэтгъи	
ӄэйвэ	
 аʼтав ӈутку тъотпускытваркын	
 оʼратнотагты амыглёта  таӈъораӈ ынпыначга нэнанвэтгаатӄэн  амгынан	
ройыръыным эʼми	
 еп аӈавтыӈкыльэгым	
 аʼнӄагыргын	
 гэръэлиным янръалявылё вак	
 гымнин ытлыгын нивӄин энмэн гамгаоʼравэтльэн вальылӄылтэ ӄаат ройыръын чимгъун	
гытым аӄаакыльэгыт лымӈэ эӈэвкыльигыт	
 ынанъаёк тырэльуӈын ӈэвысӄэт	
 ӄэлюӄым	
ӄаатым итык гыныкы раӄылӄылтэ ӄырым ӄыченувъиги вэлыткорайпы рэтэкичгыпириркын	
ӈэвъэн итык рэльуӈын	
 ӈутку эмнуӈкы аʼӄальоӈ  чит аʼтав тивын	
 чинит мури тъэрӈэвысӄэтыльу мытытваркын	
гуйгук этъопэл рэльуӈын тумгылӄыл	
аʼтав ӄыгагчавыркын раӈавтыӈык	
 йъэливэн вынэ калеткоран чимгъуу мылгыркын гынин ытлювъёӄай мынкэлиткувыркын иван григорьевич  ынӈин тивын ынпыначгын	
 гэгэгэгэ  мэрынрэӄэй люур танӈыткольатымгогъэ ытлён ӄынур коргавыльын	
тааӄомгогъэ ынӄоры иниквъи  ӈирэмури ыннаныӈ нинъэйвыткульу мытитыркын эмэлкэ кынмэйӈэвыльу	
гым  ӈутку ӈэлвыльык гытым – гуйгук калеткорак	
ӄэйвэ	
 мытивым  аʼтав лыгэн ынӈин точгъан	
 тэӈытръэч гыт лывавыркын	
– инивысӄычетгъи павъена	
 люнчичевэ тынтыркынигыт…  ӈаныӄоным	
– чывинин гымнин вэтгав	
– гымнин экык сергей льэлеӈкы кытур отпускыма интернатык рэрэсӄивлин	
эʼрыкут экык ынан гаранвэтвавӈылен тэмурыгӈэ	
лывавнэн	
тивыркынигыт гынан лывавыркынат рыгъюлевык мургинэт кмиӈыт гымнин ытлювъёӄай тэмурыгӈэ вэтгавык  инэтэӈгитэгъи ынпыначга	
– вэлерӄунэвын гымнин экык сергей еп амӈыроотӄав классык кэлиткуплыткульын тынэмнуӈэвын	
аʼнӄагыргын чит галвавыӈӈолен гымыгрээн талыгъоравэтльаӈа вэтгавык	
ӄэтэв тынрагтатын	
ынраӄым ынин экык гымнин ытлювъёӄай энмэч яврэна тыранӄонпыӈрагтанӈын  вэтгавыплыткогъэ павъе	
 ӈроӄав класс плыткук	
 гэръэтлиным		
гымыкэккэтэ иниквъи калеткорак ӈыраӄав класстагнэты лыгъоравэтльэн йилыйил нэныгъюлевыркын	
ӄэйвэ	
 вынэ ымы рымагтэты нэгъюлетыркын	
 вачаӄ лывавыркыт гынан рыгъёлявъёттэ тэмурыгӈэ вэтгавык	
кытвылӄун мэй мэйӈэтык ӄорагынрэтыльо рэнъэлӈыт	
 ымы русильымил таӈвэтгавыӈ		  тэвыӈӈогъак	
 русильымил… вынэ мэй русильын йилыйил гымнан эплыгъюлеткыльин	
тыралвавӈын гымнан тэӈнинъэйвык ытлювъёӄай ыныкит мэйӈэтык ӈэлвыльык рэрэнъэлӈыгъэ	
этъопэл игыр еп ӈинӄэю мурык нынъэлыркын	
ӄымэлым пэтле рычичевнинэт ӄорагынрэткэнат вагыргыт мургинэт вэтгавыт ӄынур ӈан ръэнут ыʼсӄэӄу ваӈӄасӄор пээчвак эквэв ӈойӈываал явэлгын… малямгымнан ытлювъёӄай ӄорагынрэтыльо тырэныгъюлевӈын  вэтгавыплыткогъэ павъе	
лёӈоча нинэнтигым	
ипэ тычемгъоӈӈогъак титэ чычеткин йильыйил гымнан вэтгавык тыяаӈӈогъан	
калеткорантаӈӈок эмнуӈкы йытоткольык ӄача гэмэйӈэтигым	
ӄымэлым элеръук кэлиткуплыткук ӄонпы нырарагтыӈэгым	
рэӄыткук еп экэлиткукэ тыгъюлетык	
игыр кальэлявылё титыркын… тарычгатык	
пэнъёлгык ӄача	
чимгъук пыкиргъи кытооркэн ӈэнӄайытвагыргын	
тилкымъетык ынкъам мэлӄынур ытльэн льулӄыл тыльоӈӈогъан	
гымык иʼӈымчульын… ковлёкы вальын… иʼӈкэлильын ымы ылпыт гэкэлилинэт	
ытльата энэвыӈӈогъэ « цатан цатан ӄыпаагэ виврэльэтык энмэч ӄиилӄэтги	
кэйӈыӄэй тэленъеп лыгийӄунтэтгъи…» аʼӄантыяатыӈ ынӄэн кытооркэн ыʼлёӈэт	
гымнин гатваленат ӈэръамытлыӈэн элеӈитти	
ынӈэнъылё ярак ӄача нуунъыгичийгым	
люнрэйӄунтэнӈыльигым	
тэӈвэнлыги гымо тылгыгъэн эвын вээмык ӄача нъалгыргын	
люур вай тывалёмын ръэнут выргыргэтыльын ёмромкычыкойпы	
эмчеӈыттэтык койӈыноонъыёчгын тынэрэтысӄычетын яраӈӄачагты тыгынтэвык	
тытлыгъак ёрочыко кытгынтыпкэрык	
нэлгэ тиниргиӈэтыльэтык	
авъентока нытвайгым нытаӈпалёмтэлегым – вэчьым инэвэлеркылеркын рэӄэ	
ынӈин тывалёмын «рэӄи	» мэткиит точыткогъак «кэй… кэй мэлкэйӈын омкычыкойпы гымыкӄачагты…» ынкъам тытленвэнтэтгъэк – ыммэмы гымыкӄач нытваӄэн… пэтле ӈэргэрръук мури ӈинӄэймури мытчейвэквэт гойгогты мыткалеткорантамык	
эквэтыльымури яральа ныгитэмури	
эргытэгнык гым тытаалгылятык	
ярак ӄача панэна нууйъэтӄин ӄол оʼравэтльан	
«ыммэмы» эмӄэлелвынэ тивык ынкъам ынкэӄэй оʼптыма тывалёмынат ынин вэтгавыт «ӄылетцын ӄылетцын эрынӄуӄэй»	
ынӈин гым нэначагчечаӈӄэн ытльата эрынӄуӄэйыну нинэлгыӄин	
калеткомгок титэ русильымил напытвыныннатгым эрынӄу эвыннынну пэлятгъэ	
нытаалгылятэгым ынӄэнаӄаегым вай нылиӈвитэтигым ейвэчу нинэлгигым амынан пэлятыльын ытльаӄай… льэлеӈкы гэкэӈэ гэпкитлин ӈалвыльэпы ынээльын	
ынан рымӈылявнэн ӄонпыӈакватыльын ченэтӄаата ытля мургин ытлыгэты	
янор люнчичевэ титгъэк ынӄоры тымаччемгъоӈӈогъак «этааны ыммэмы ӄырым нынватын морыкы тэтлыгӈэ мэӈин гэпэлӄэтлин гым еп элвэтиӈэтыльыӄэю вама»	
ынӄоры масӄонпыӈ рагтык ӈалвыльэты ныглёйгым ыммамана масӄонпыӈ рэто нинэлгигым ыммэмэн ӄулиӄул льулӄыл… эвын мэйӈэтык ӈэнӄайытвагыргын малӄонпы нэнакэтъойгым	
«вэчьым таӈӄэглынангэт ивыркын ынпыначгын павъе чымӄык вагыргыт эмэлкэ гэпытӄыльутэ гапытӄыяата	»  ынӈин чемгъотвагты тыйылӄэтык пэнъёлгык ӄача	
вакъотвальык тэминӈэтыльык павъена ӄача	
инъэ ынан инэныгъеквъи	
чаёкванма инэйылгъи таӈпэравалы ынкъам иниквъи  гыныкы ӄэвииръу	
нинэнригым нитчерэӄин валы	
люур вай тымгок мынгывэвральатык – нинэнригым тынӄымэлгынвакэн валы тэкэмынӈин пэральын	
ытръэчым гыйӄуйгыльын… «павъена пиринин пэлӄэтыльин валы	
– тиничгытчимгъугъэк	
– лымэвыр ынан инэйылгъи чиниткин тэкэмынӈин вальын эмивык ӄээӄын рэегтэлгъэ ынкъам виин раӄылӄыл пэлӄэткин валы	» гэмо гымнан ынӄэн ӈоткатагнэты	
ынӈэнъылё мури павъе ӄаантальо гинмури	
улвэвык ӈэлвыл маракваамъёлгык ынпыначгын чывачгынлегъэ	
тэӈгитэнин гынмылкин кэвын мэӈӄо мытъялгынмык ынкъам мэрынрэӄэй иниквъи  ӈаанэнмаёлгык гэнылвэтлин гымнин ытлыгын	
вытку яврэна нэмэ ынӄо мытратагъа	
… павъе гынмыеп ӈалвыльэты нылеӄин гымым нылвавэгым чимгъулвэвык нинэгитэйвигым маёлгын ынкаткынкэн мэлгын ӄынур нинэльуйгым «миӈкы нэмыӄэй ӄол маёлгык варкын гымнин ытльаӄай	
ӄэйвэ эты ӄулин ынӄэн ваны тырэльуӈын	»«яаллъат армавараткен ваамчечаныльыт» гымнин миргын тнэтэгын ваамчечальын эпэкэйым тымнэквына – имчъуинэв	
тувъёйпы эпэкэйнэ таляньяппанэнат – вагырга ыттъыёллъат тнэтэгнынин чавчываратвэрэныткольыт	
ытчынан нывиринкин яйчгынай нутэйиквин	
ынкэн нутэйиквин талянъяы ораветльа гэтэйкылин амаравкэнутэйикву	
тнэтэгнинин ыттъыётльат ванэван ныкорагынрэтынат	
ытръэч нырайоукэн кытвылятгыргын юръэмаравкы яаёлкыл	
нымлявыльаткэнат тинурыткук пойгынэнтатык маравляяак ныйгулеткинэт	
найэкопы ныкытгынтыттаткэнат ынкорыым выквычкэпы ныпинкучиткинэт чама найгытолынкы эвильыт кытэпыт нэймиткинэт тэйнэту	
ыргынан чыётвама нутэйиквин ейчгынэйкин галмыргэн авээн вараттэ ычыкагты нытэвиръынкинэт нытагаканкоранкэнат	
ычыгнынныяаркыт канчаланнутэк вээм галмыргин ынкъам нэй авээн	
гытгыялканайык нынымытвакэнат елкэльыт ыргынан нытэйкыкинэт пойгъэныт тинуркинэтмъамэчьомыткыныт маравваляйныт	
нивкинэт ыекы варатык нытвакэнат чынаеттэ колваратгыпы уйвэльэт тульыльыт тэгиннэтыльыт лыгэным экэлтэтыльыт чэнэтваратык ынкэнатаым гэтэныннынлинэтелкэльыт ынкъам ытрин нымытван нынныннэгъи гытгыялкальынай тана гэтэныннынлин трехглавая	
ытръэчым выквэпы тапылвынтык гэйгулетлинэт	
нивкинэт кол гитлинэт ынкэкинэт елькэльыт нывыквырэвляткэнат линутэ ваамъэрынома – ым нэнэрэтын кол выквыёчгын ынкатагнэпыым ынкэн вээм нынныяанногъэ таннуврэр (танюрэр)	
кэлюкым елькэльываратык амалва вальын варат нынымытвакэнат блюдцевэмылкэтанныт (коо таннымэл микынти) таннывараткэнат (корякыльыт)	
тэкэм ынкэнат танныт гэйгулетлинэт выквыпы пылвынтынток	
кыцымэнат итык мэлгытанныт мэлгытаннытмачъачы мурыгнутэк вытрэтъэт	
нутэйиквык ейчынайгролмакы гамгайнайык гатанванленат тнэтэгнынин ыттъыётльат	
ынкэнатым нэгти ычыкнынныяаркыт – акеутнэй мыргынэй илгиръынэй	
эпэкэйынэ тымнеквынана лымныл ваамчечавараткэн ыннин нэнатвыкэн «ваамчечаваратык кол экувликэмаравкылявыл гатвален – мыргувье	
отлё нэрмэкин танъака кытвыл рытъёлкыл	
ытръэтым амынан пэнин лейвыльын	
пэнин маравваля эмтэльын	
тынкы кытийгын яйчгынайнотаеквэ лейвыльын	
кэлюкым эвын ынкэн нутэнут гынритъо лынъёлкыл	
инкун ынкы мэнин авнамаравка элвэльинэт оравэтльат ынко этлы элейвыкыльинэт	
нивкинэт ейчгынайнутэйиквин тиркыйынпэн ванвын	
тэкэмым мыргувье амынан яйчгынай мач рыров вальык янранайык тыттэтыльын экэльэ нэльугъэн нагыролмыан напэнрыан	
пэнрыткольыт льунинэт	
нымкыкинэт накамым амынан	
атчыгъэ выквылкык тинурэ рыпыткавьёоннонэнат	
ытръэчым амынан накам экэльытым нымкыкинэт	
чимгугъи «итык ыннатал игыр экэльэ кытвыл нэрэнтыгым	
вэлерым кавэты тынкы тыгинваамчечальэгым въэралекэты мынкиръэ»	
«вини ынкэн чимгъун ракылкы луур валёмъэ мыргувье	
таалгылыткогъэ	
льунин марвклявыл ытръэч танымыльэты нилгыкин гакырвэргыма накам нынинкин ныгтинкин	
«кэйвэты нирэмури мытръинъэтэнмык	» – пынленэн мыргувьинэ	
«эвырым пытленыльо ритъэ» – татлыныткогъэ элгарклявыл	
ырык вэтгавма экэльыт гэтэнэй мэвлинэт	
«эгэ тагъам» – мараввалянгырголявма иквъи мыргувъи	
тэкэм нирэк ыленет наяан маравкы экэлык рээн мыргувьинэ ынкъам элгарклявыля	
киткит мэнин монъэкэлтэтэ	
отлё алымы нымкыкин акальыварат	
ытръэч пытленыльо млявыльо ваат мыргувье гэтумгэ	
пылиткук пынленэн мыргувъинэ клявылтомгын «микигыт	» «конпы имчъэчукнэлгын рымрэкынтыркын	
ымы гынинэт аятльат тынкимчьэчук ныйыйкэв рама пытленыльо ратваныт» – ытръэч ивнин клявылтомга	
ынкатагнэпы имчьэчукнэлгын конпы ёрочыко кынмэк йымэтванногъэ йалгынмаым каарачыко	
маравваляйныным мыргувьен яатльа ныяакэн мэчкэкын	
эпы тнэтэгын пэлкэтык ынкэн валяйнын тымнэквъэ	
нэгны минкы мыргувье ытри элгарклявыл нэнкытвылевынэт экэльыт пэлкэтыплыткук ытлен нэнри намайынляан нынныурэквъи мыргынэй»	
«тнэтэгын тутъынэнин экык» тэкэм мэлгытанныт рааленнок нутиннутэк танымъыльэты нанмыткойвыан ваамчечаварат	
амынан тутъынээпэнин ытльа гэегтэлин	
тэнэкылпэ элетэврит тъэр варэт утъымти ынкъам ыннэн рэтэм тинэнэгнинэт луурилык ритлининэт рэквыткэгти яачгынайгыпы ялгытъэ оттынотагты	
лыгэн нылельэткин кытэкэй нынвилкин нэнпанъэвнытокэнат моокорат	
майныомкынутэк моотылянвык китувъитылельын маравмэлгытаннытан тылянво лыгнин	
рылейвынин лёнпэлята рыннин	
накам ытръэч маравваляйнын ынык нытвакэн	
тутъынэнэ рэювнин рэмэлевнин ынкэн таннытан	
тутъэнэниным таннытан нэтэнынынъэн оравэтльата илгыкэутэгин	
кэлюкым нунтымкин эръэкэныльэткыльин	
чама кытлыги нымигчиръэв гатвален	
мэйнынэлвыл нантомгавъан кынмал	
кыминэтъыльэтъэт	
ытринэт кыминыт – ынына пыккы ранаунаут – чакэ ыттъуут ынкъам гымнин эпы тнэтэгын	
е гивинитыт нъэлык минкы нымнымытвакэн илгыкэутэгин ынкъам тутъэнэ коммунистат эрму нъэльэт танымыльо совкоц пэнрыльо нантыннонат	
илгыкэутэгин гынпычъэкэ кавтычьоат ырынтоат	
лыгэнитыкым нэлкэвнэ вынэт нэлвылым ниткэн	
тутъэнэ нэмэ эмтэврит тъэркай варэт утъымыт ерокай ыннэн рэтэм кылтынинэт	
мурилыкритлиннинэт тъэр рэквыткэгти ялгытъэ панэнванвэты айгыскыннотагты яйсгынайкачагты	
ытръэч энмэч ыныг чээн ялгытгынтэвтылельэтъэт нээккэт ранъавнавыт –чакэ ыттъуут ынкъам йургынинкэйкэй	
экык тнэтэгын	
корарамкыльэн нутэнут галяма тнэтэгнынэ мэчныги лыгнин тэргыльын ытльа нинивкин «ыммэмэкэй ыннэ атэргатка митивым нэрмэйгыт	
чама тылгэмайнатынногъа	
таракорагынрэтыркын тырэнымкэвнын нэлвыл	
кырым кыгытъэтгытык»	
тутъэнэнэ ытръэч чэмыннувгитэнин	
оратчекатъэ тнэтэгын	
чаккэтыг рээн ныкорыгынрэткэн	
нэнмэйнэвын нэлвыл	
тутъэнэнэым пиринин тумгу магляльыкай элев	
ытрынан нагтоан нээкык тнэтгэвыт	
кол итъи чейвэ рэмкиикви тнэтэгын	
накам конпы нинимтийвыкин маракваляйын мыргувьинин	
кулючивээмык тылянво лыгнин нымным котгыргынэн	
мэйнынэлвыльэн котгыргын	
ыныч ярак рэскиквьи тнэтэгын	
авынральо ынкы ныгпильэткин мургин эпэкэй тымнэквына	
эпэкэйнэ ынкэн вагыргын кэтъок нычемыннунэткин нивкин «лыгэн тыльунэт турык эпэнин лыляйныт тынкы корэн тивык эмчимгъутэ «ынкэн оратчек гымнин ывэкучилкыл»	
линлин кымэк пинтыкэтъи»	
чик инъэ тнэтэгын ченэтрамкэты эквэтъи	
эпэкэйнэ пиричкычиннинэт аймыёлгыт пытльааймычкэквъэ	
вээмык кача чинтычкивнинэт кукэт эпэнэ вэнвыеквэ кытгынтырогъэ	
мэч кэкын вак котгыргын чичеквъи чаккэттомгыкай рэмкыльык яалятъэ	
аннэнайпыгъэ пиричкыченнин пойгын ръэтъеквэ кыленинэт гынтэвыльыт	
пыкэрыннольыт тнэтэгнына нымнымык йонэнат	
эпы ытри котгыргын тэйкэквъэт	
котгыргын нымэйынкин чама тайкав вараткэн эпы мургин ныппылюкин	
аны мургин эпы вэнлыги гэрмэлтэтлин	
пыткылымнэ аннэнайпыгъэ котгыргын пойгын пиричкыченнин пэнрынэн тнэтэгын	
тыгэп маравымгогъат	
эпэкэй кытгынтыръогъэ тнатагнына яранкачагты	
эйнэвнин тутъэнэ	
тутъэнэнэ чээн маравынвэты кытгъи ыттъуут	
котгыргына льунин ыттъуутныппылюкин тынкы ытлени лыляйныт ынкъам тэгнувъэлекинэт кынут пуйгэт кыттэлти	
ивнин мургин эпы «инъээвъи гынан тынкывинвъэкэмгыт тульэтъэн гымнин чаккыгэт	
кинэйылги гынин чакыгэт гымнин линлин рагъаагалягъа» ыннин мургин эпэкэй тнатагнына ярагты кытъи ыттъуутым котгыргына чээн колёчеваамрамкэты чейвэквэтъи	
«контылян» майнымаравыплытко канчалан эмнункы чавчывальэн нэлвылти ыннан совхозэты нагэченнонат тана	
ванэван эм гымнин эпы нэнкэтъэн налвыльэнэвнагты	
гымнан лыги гивик гымнин эпы ынкъам кути чит гарнытоленат налвыльэнэвнаткольэты	
ытръэч пэтле нэчичевынэт	
ымыльо нэпиринэт	
кути нэлкэвнэгынэт кути магаданэты нэннивынэт вочкырагты	
эпэнэ гымнин ытльа нинивкин «добриев атвака кырым юръэ нъуурэтъэн гыто	
инэвиринъи»	
ко гымнан гэмо ръа добриев ытръэч тъивын «лыги вэлинкыкинэйгыт виринъэн гымнин эпы ынкъам урэтъи гымнин ытльа»	
гымнан гэмо рэку кэйвэ гэтэныннынлин мургин мургин нымным канчалано	
ытръэч нэнавалемэвым пычвэтвагыльыт эпэкэйнэ рээн айнантонау ынкам эттык чаема эмнумкы марыч рак	
эттык гивлин «этки мытылги тэгинмык совхозатма	
чамкык чавчыват нэлгинируткуй вынэт нэлвыльыт мургинэт ниткэйвынэт»	
айнантонау гататлынытколэн «ку ииым нан	
авэты нан ыннан ванвэты натан ялгытанъюмык	
эрыкут еп амайнымарагынмока ченэт нотайпы мытъянгытыръомык кэлюкым ынкы нынсовхоз пэнчыръовкэн варат	
алымым нан таныемыльо нывинрэткинэт маравыльэты	
эвиръыт корат нинэйылмури»	
эпэкэй нэмыкэй нытэпэнинэнуткукин «гымык тнэтэгныкэйин ытлыгылкыл элев отле ныгынникукин магляльыкайым нан	
аны ынкэн гынникыт нинэнэлгыткумури нэнатъаныпавморы ыкорыым нинэнъйитэвмури	
элевынаым магляльа нинэнльэтэткинэт валкылеты	
рыпэтым ръэмэниг нэйыльэн»	
«аны вэнлыги маравынлытко чавчывварат наналвыльыл энэвнайвыан	
ыннан ванвык танымыльо нэнрэвивъюнэт	
имчъуильыт сутпээльыт чэвтыкэмэльыт	
ымы люн ивэ амалва вальыт	
цитым нутин вааминык ам магляльыт – конральыт нынымытвакэнат	
эмтэннынэ гынникныттэ нынымытвакэнат	
нылпууръычиткинэт кол ниткинэт коравальык чээн	
рикук – нэлгэ таннэпы ныпирикин чай таат ыпляан корагынрэтыльэты ынкэнат вилыткутъулти нынльэтэткинэт ырыкайпыым ныпирикинэт коратакэтчын лыги эвиръыт нэлгыт таронкэн тэрэтэмныкин	
вааминын ычыкайпы нынныныякэн конральэн	
чавчыват ымыльо ынкы вээмык рырээвивки алва мытынтыгипэвъэн ынкэн ныннын концылын – танымыльо нанконынцылавын ыннан нынинымык	
моотыляма ынаванвэты нэвыскэти нытэргаткэнат ымыым кылявылтэ мэткиит нытэргъарэкэнат	
айвэкай кычьым гэтаё чэкыяаайгыпы кувлинэй вааминын вытрыннок алва мытыгъепоннон выскынай – амвыскыленытвагыргын выскычемгъотвагыргын мытльонноан	
ытъэтым лываквъак конрамагляльыварат корагынрэтык йыккэйым ынкэн вагыргын титэ ынъян	
пэнинэт корагынрэтыльыт амнонгыпы рыялгытатъёёттэ нэмэ амнонэты нанъялгытатынат	
вэлетым ченэткоракай чээн мытмытванномык» – пылыткугъи вэтгавкы гымнин эпэкэй	
тэнныткугъи эттык чаёолгыткынык рытрилнин чайкойнын пучъэт рынлининэт иквъи – ымыым корагынрэтыльа анкаваратвагыргын чамъам ныяагнэн	
увъалякаанты канээргыаленонгыпы ганалвыльыма гынтэквъи ялгытыльатъэ нотэннотагты	
нутиннутэк пыкирык ытлыгин пэлкэтъи	
тэкэм навалемынат ымы нутку расовхоцанныт	
майынляплытко ытлыгын ивнин инъив «гымнин нэлвыл кыпиригын	
рамъам тырэгитэнынэт эткаёттэ	
ытляк рээн вэлкылык тырэрэвиквъэ»	
ынъивэ ивнин «чамъам рарыркатъолёгъа»	
лымале лунылгэ рыннин ынъив увъалякаантынаанкаваратвагыргын тыгипгитэнин	
рэвиквъэт вэлкылык ытльата ивнин «отле нылгэнъакаткэкэн ноткэн нымным»	
увъалякаантына татлыгнэн «ынаан мытрэкэвмык»	
кол рыннинэт ытльата льунинэт оравэтльат ръэчильыт анкачормык йонэнат пынлёнэнат «ныръэгичитури	» «куным вай нытэйнэтчичимури» – иквъи кол нэвычкэт ынкъам рыкалыровнэн тэючгииръыр	
кутынэ рычичьэвнинэт «ытлен леныта нывъэютури	
ноткэнат тынкы эпэпэгти ытръэт нымэйынкинэт рэку нинэлгытури	» «нэнапанморэ нытанчачакэнат рук»– татлыгнэн нэвычкэтэ	
тымнэтвалына (ныннык ытльан увъалякаантанэн) нэмыкэй гичининэт эпэпэйвытрыт	
рагтыгъэ	
ярак пыкирык рыюнэвпэйвытрэ увэтыёнэн рыпнин пэнъёлгык	
пэнъёлгын нылянма гыпэльынногъэ	
эвын таалгылятъэ эпэпэйвытрын кокэлгыеквэ таврэеквы нылекинэт	
ванэйпыръома ярак гыролмакы ныкытгынтыръокэн «вайвай каантоо гымнин аръапат эюугъи»	
энаральыт гаглыпкэръат «нырэкигыт	» «кунвай гымнин аръапат эюугъи кокаймэёлгэпы таврэткынайпы ръилемъеэркыт» – иквъи увъалякаантынэн ытльа	
«аны янот нынытгылевкин мимыл ынкоры чеэнмимлычыку ныёокэнат эпэпэйвытрыт	
чиинмимлычыку нычелгыръокэнат нититкинэт» – нанмачынчавынноан тымнэтваал	
кутынэым льунин эймэвтылельын экык «чакылкылтэ	
кийогын экэлпэ ынъив	
эчвэрэ еп эйкунтэткэ итъи	
чамъам вай анкачормыльо мытритъэ	
эвыр нэриткэнын нэлвыл танныт кырым ытрынанчинит ныкорагынрэтынат морыкагты гынритийгут нэрэнтынынэт»	
ыннин пэлкынтэтъи увъалякаанты амнонэты»– пылыткугъи эттык	
айнантонау иныттугъи кэтльатъэ ыннин тувкы корагынрэтыльын	
амалва вальын вагыргын гатвален гымык миргыкэйымкин игыр кэтъок валёмъё тычимгуркын «отлё нэрмэкинэт гатваленат оравэтльат танамалва вагырга нэнатантэнмынкэнат вэнлыги люнпыннэвэ нъомрычъаткэнат ныкитныльэткинэт	
этъонэл ыргин вагыргын тэнмычъо лынкы»	
нивкинэт нынымытвакэн кол ройыръын канчаланъэмнункы	
кэтэм нан танюврэрынкач	
еп урэткэ ынкэнат нэвыскэт ынкъам клявыл ытринэт ытлыгыт ыннин гэчимгъулинэт эвыр ырык амъянчъа ройыръык ръурэнныт экык ынкъам нээкык нэрэнчээкэвнынэт	
мэч кээкын галяк коле ройыръык урэтъи нинкэй кутырыкым нээкэкэй	
мэнэтык кылиныт ытлырык нэнчээкэевынэт	
кынур ымыльо чавчыват нынымытвакэнат рычаакаёвъёттэ	
ытръэч кутырык авмыльатыргэты ковчэмгъогты томык оравэтльагты ленвэрэгты вальыт	
такам чэнет ръэтъеквэ ымы чиниткинэт нэнэнэт нэнмэйнэвынэт	
ынкэнат нэвычкэт ынкъам клявыл ынпэвъэт нэнэнэк ынкъам ытлывъёкайык гырольнэты	
ынпыпалкатынногъэ ытлякай	
тэкэм ыргин нымным ныялгытыльаткэн анольэтынвэты	
накамым нан анольатынвэты ялгытгыргын нэнъэлкин нурэкин	
никитэ ыльыл китык нымуутылекинэт	
ылеръок амъёроны нынылкутэвкин кыргычык танпанъэвныток	
волкытвэннок нэмэ ныкоракылгаткэнат нымуулкивкинэт	
нэнэнэтэ тытльэн ытльа майныкаарчыко нынъялгытаткэн	
кол итъэт панъэвнытонывильэт тынкыёроны вальык нэйык ваамчйынрыткынык таронъат вээмкин тинтин гапрынтатынолэн	
ынпынэв эйнэвнин ывэкуч рэкын ивнин	
ынпыначга эккэт ёронылкотаго чыннинэт ваамыткыны	
тэкэм минкыри итийгут рыннинэт ытлыгэ ыннин итъэт эккэт кэлюкым тэмнъеп этлы аалёмка атвакыльэн ынпыянвэты	
тиркытир гытлягнамгок атчьатъат оравэльат панъэвнытоплытко амрамоотыляна анольынвэты	
тиркытир гынонканоткынатык выргыръугъи чынатыльын ваамгычормыкэн тинтин	
оравэтльат ёрочыкойпы ныторъоат	
тылпъитэныткыны нынывытрэткин вэтчатвальын ёроны	
ытръэч мэнин ымы лёгнытота итъи	
ынпыначга нэнавамлекэн выргыргыльын тылпильын тинтин ытръэч омроммачайпынэн нэвъэн лёнынтота итъи	
тылпъильын тинтин ваамкалелы пыльылынва рэквэтэвнин	
оравэтльат ваамчормыеквэ ныкытгынтыръокэнат нъэйнэвкинэт ынпыначгыт ерочыко вальыт ытръэчым ымы мэнин лён колетатлыныткота итъи	
тинтин гынунэтэ чынатъэ ёроны ынкъам ынкэчыку вальыт оравэтльат амэчатъат кокальатгыргын	
эгыттагнэты ынкэн нэгны нэтэныннынъэн еронлыплянай вээмым еронлыплянайваамо нэтэныннынъэн	
чавчыват нивкинэт эвыр мэнин ынкынайванвык ръурэтъэ иплиныльу ыннан оравэтльа ылгыльэтыльу ритъэ акачайныкыльо кырым нывэлвачьатъан ныкитылинычьэтъэн	
ынкъам ынкэната еронлыплянай ынкачагты ныялгыткэнат кымэнатынольыт торройыръыт	дина кэукэй заведующиӈав информационныкэнбиблиографическыкэн отделен анадыркэн публичныкэн библиотекэн нынныльын танбогоразын пэтле пэлӄэтыльын тыӈэтэгын (—) гитлин ытръэчкин чукоткакэн поэтгыпы микын стихыт гакалейпатленат кэлик еп амгока майӈымараквыргын	
ынӈот гивлин классик чукоткакэн литературэн юрий рытгэв «этааны мэӈин лымӈэ нытвыӄэн фёдор тинэтэвыну тэминӈыльу гитлин тэкэлиӈкы	
ынинэт «чавчывалымӈывлтэ» – ынӄэнат этлы ытръэч ромакавъёттэ лыгъоравэтльачавчывэн лымӈылтэ ипэ лымӈэ таӈкалевэтгавыӈ рытчыёттэ э*митлёнат ымваӈэт гитлинэт чимгъунмэйӈэвыльу лыгъоравэтльаваратык»	
ынин ытлыгын тъарӄоральо гитлин ӈэлвыльыльу нэкъаяӈӄачкэн нутэйиквик чукоткакэн	
колхозатымгок омолоныӈӄач ынкъам анюйык ынинэт йытоткольыт нэмыӄэй ынкэгйит вэтгыльатгъат вак товариществок нъэлгъэт	
 гивик ӈинтыӈэтэгын ӄол ынанъыттъыёл нъэлгъи комсомолыльо нымнымык островное	
ынӈингивиткук тыӈэтэгын гэнӈивылин путёвкагъет калетконво ленинградкэн институтык айгысӄываратыргэн миӈкы ганмэгчерымговлен рытомгавынво калеткоракэнат кэлит елыльатынво кэлит русильин тэкэлиӈыльин лыгъоравэтльаелымэл	
нинъэйвэ г	н	
мельниковына тыӈэтэгнынэ моонэнат румэкэвык ынкъам йилыльэтык русильыми лыгъоравэтльэн лымӈылтэ	
 гивик ынкатагнэпы галягъат  гивиӈитти ленинградык гэтэйкылин ынин кэликэл «чавчывалымӈылтэ» лыгъоравэтльаелымэл елыльатъё русильымил г	н	
мельниковына ынкъам рисоватъё ӄол нэмыӄэй тэминӈыльэ художникаваӈӄыттамэнӈыльа михаил вукволына мэӈин ганмылен вама майӈымараквыргын вэрэгма мургин нутэнут	
тывъёлӄыл чама иӈӄун тыӈэтэгын гитлин ынанъыттъыёлкэн лыгъоравэтльэн поэтгыпы микын еп амгока майӈымараквыргын гэтэйкылин стихотворение	
лымӈэ тыӈэтэгын гэвинрэтлин йилыльэтык конституция ссср	
яйвачгыргын тыӈэтэгын пэтле гэпэлӄэтлин  гивик ӄлигче элеӈитыльу	
ӄынвэр ыныкӄач нымытвалын о*равэтльан иквъи – китаӄун мынмысӄэвын ӄол ӄораӈы юрэӄ ынӈин рытык нъымчен ынкъам ӈэлвыл нъыгынрэтыӈонэн	
чавчыв ӈалвыльэты ӄытгъи эргыръок	
ӄаачыкойпы ляйвыма льунин о*равэтльан нинэвэнӈэтӄин	
йъонэн	
инэвэнӈыле ванэван ныльунин ыныкы тылельын чавчыв	
чавчывата пыкиринэӈу ивнин оой унмыӈаным иа*м ынӄэн тымын	
инэвэнӈʼыльэ ивнин эӄуликэ гынтаквыргэгыт энмэч ӄывинрэтыркын инэвэнӈэтык	
ынкъам нынпаавнэн эмӈэлвыл рытык	
чавчывата очнэн ээ вынэ ӄэйвэ ӄырым игыр эмӈэлвыл мынтыӈон	
мачынан ынӄэн тымын	
йъаратым уриӈан иʼны варкын ынӄэн майӈыаʼӄалеӈгыргын	
нымкыӄин ӄораӈы ранмыткоӈынэн	
мылӄопат перевод нымик рымавытынэтэткэн гэнпылӄэвэ рыпъавъё чемычвэткоё ӄорэн йигйиг ынкъам гэнититэ	
ынӄоры ынӄэн нэймыӄэтӄин тъэръэв ромкавытвальа тэючгычыку восӄымчыкованвык кивле ынкъам гэнититэ	
кыкватъол (патъол) перевод элек аʼӄагнэма ганыпъава ыʼпысӄыт пъарыткынтэ ӄорэн	
ынӈин рытъёттэ ӄоратъолтэ гоноратвава ромкавытвак льэлеӈкы эʼмитлёнат ынӄоры танроӈ	
тэвъэл перевод элек тымъёт ынныт гэтъымытвэ	
ынӄоры гапагтата этъымкэ рытчыё ыннээн ныймэӄэн пъанво	
тэвъэл йымэё ӈаргын пэтле ныпъаӄэн 	
ганыпъава тэвъэл нымкъэв роонво льэлеӈкы	
 ноябрык овэчвынкалыровкэн ансамблен «оленёнк» рэнъэлӈыт  гивиӈитти рытомгавтагнэпы	
гэныннэтлин гакаӈыльанма – ӄол итгъи эргыпатыльа грапчальа геннадий паӈантона рагтытыляма гэкэӈэ бригадакэн ӈалвыльэпы совхозэн авыннымнымэты яамгонэн грэп миӈкы ынан нэнатвыӄэнат вэтгавыт стихгыпы «ӄэюуӄэй» лыгъоравэтльэн поэтэн михаил ваалгыргынэн – нивӄин эргыпатыльын кэлиныгйивэтыльын калеткоракэн росиен елена нутэкэу	
кэлиткуплыткук анадыркэн педучилищек елена нутэкэу гарагтылен алӄатваамэты миӈкы ӈэнъянвык рээн чимгъуу рытчынин рантомгавӈык чиниткин овэчвынкалыровкэн ансамбль	
лыгэным эвыр ынкы гыютльу нъэлгъи ынкъам инэныгйивэтыльу эмэлкэ гыттэпычьу	
– ынкатагнэпы рыгйивэтыркын рытомгавъё торансамбль	
тывъёлӄыл иӈӄун рылеплыткук москвак  гивик ымнотаеквэкэн фестиваль ӈиныльин ынкъам студентэн эвынӈуткэкыльин коллективыт овэчвынкалыровкэн гунмыӄитпэвлинэт	
энмэч ы´ттъыёлкэнат рыкалыровъёттэ чинит нутэкэунэ млявыт гиину ыкъам гичиву нэлгынэт овэчвынкалыровыльа	
ынкы гатаӈынкалырова чаакайытвагыргын ынкъам чемгъотвагыргын о´равэтльэн ӈаргынэнагъет	
ымваӈэт нымкыче ансамбль гатвален анадырык (въэӈык) миӈкы ганкалырова ымы мляв ансамблен «журавли» («ӄэтчанрот»)	
«ынӈаталым онмыкоргаво ынкъам гичиву нылгыӄин овэчвынкалыровынвэты ӄытыльэ ынӄэн мляв о´птыма ӄэтчанрот ӄэглынангэт ыргынан ныльуӄинэт млявык ынкъам млявыльыт ынӈатал ныӄэтпымлявӄэнат ыкоргычтатӄэнат млявык…»	
ройыръымэл овэчвынкалыровынвык игыркин инэнлельын ансамблык директор элӄэтвээмкин яракэн культурэн анастасия паӈанто нивӄин энмэн ча гивиӈит овэчвынкалыровыльа гэнумэкэвлинэт ынкъам ганкалыровленат нымкыӄин млявыт э´митлёнат ымы игыр гэльутэ овэчвынкалыровма «наша земля» («мургин нутэнут») «на рыбалке» («ынныӈыттынвык») ынкъам ӄутти	
– ивкэ нэмэ такытооркэнаӈа «оленёнкак» нъымлявыркынат ымыльэты ӄутти ройыръыт игыр ынкы варкыт ӈирэӄ лымэвыр ӈроӄ – нивӄин ӄонпыӈкэн овэчвынкалыровыльын ансамблык нина ятгыргинаёккы	
ӄэглынангэт ансамблык «оленёнок» гамлявленат элӄэтвээмкинэт ымыльыройыръыт ынкы гамлявленат константин ынкъам анна эномлентэ ыргин гэӈээккэтэ елизаветана рээн наталья пэӈэвги ынкъам ынинэт ӈээккэт вероника ынкъам саша сергей ёккы ынкъам ынин экык юра	
ыргинэт чычеткинэльыт жанна иван ынкъам родион ройыръын тэвлянкаун – саша ынкъам игорь лымӈэ геннадий паӈанто гэӈэвъэнэ елизаветана рээн	
рымагтэты ынан нэнатвыӄэнат пилгъэйӈэтэ грапчальыт ансамблык анна вуквуӈа ынкъам екатерина ӄэргытваал	
ынкы овэчвынкалыровыльо гитлин гыютльэн типъэйӈэк лидия актемирова микын ӄулиӄул нывыргыргэтӄин о´птыма пыльыльывээмӄэй	
мыкыӈ к о´равэтльат вальыт ансамблык нылейвыӄинэт овэчвынкалыровынво амноӈыльэты ныӄитпувичвэтӄинэт слётынвык ӄорагынрэтыльэн э´митлёнат эмӄынгивик нытваӄэнат перевалбазак совхозэн «коммунист» ынкъам «дружба» нымнымкинэт элӄэтвээм ынкъам мэйӈыпилгын	
справка «кс» «оленёнок» гатаӈэргыпатлен вама ӄолеванвыткок – москвак санктпетербургык ынкъам ӄутти айгысӄыгородыткок россиен	
 гивик тэлеӈкинэткукин фестивалык «эргав» элӄэтввэмкин ансамбль жюритэ гатвылен эналватыльо типъэйӈэк ынкъам млявык таӈынкалыровыльын лыгъоравэтльапрограммак	
эмӄитпыльэтык художникыт ӄав гивиткук ынкъам ӄутти ваӈӄыттамэнӈыльыт чукоткакэн этъо гыёлыӈ ынкъам амалваӈ вальо тайкыёттэ тэминӈыт нъэлгъэт	
чукоткакэн художникэты елена янкуна  гивик гэпкитлин кэлинӈивэт америкальэн эргыпатыльын художникгыпы рокуэлл кентэн миӈкы ынан гэкэлилинэт вэтгавыт «ыннанмытлыӈэн йъилгыӈитти галягъат титэ нъэлык гымнинэт  элеӈитти о´раттагнэпы москвак нэнӄэвивын гымыкы ваӈӄыт таӈкалеё гынан миӈкы танльоӈ чымӄык вагыргыт гынин варатэн	
морыкы ынӄэн майӈыгаймычьын этлы ытръэч тывъёттэ тайкыёк гэльутэ вагыргыт эйгысӄык ымы о´равэтльат ынкы нымытвальыт микыргин вагыргыт гымнан лымалё гэтчылинэт микынти гымнан ы´лгытумгу тылгыркынэт ӄонпы гымы ӄача ӈронгэвэӈэт варкын ваӈӄыттамэнӈын ынкъам тыкэьтъоркынат вагыргыт коргычьаткэнгыёлятъёттэ вама таӈъоравэтльак рээн	
ыныкит гым ныӈинъэв тъытвагъак вэты тэӈэвын тъыльвылгыгъэк гынык рээн тытэнӄитпыӈыркынигыт гыт ынкъам тытэгъеӈыркын иӈӄун гынин варат тургивиӈит нъэлык амаравкэвагыргын вама нытаӈнымытваркын»	
гъурэтлиным елена янку нымнымык инчьувэн чукоткакэн районкэн	
энмэч ча элеӈитыльу ытлён гамэгчерымголен увэлекн ваӈӄыттамэнӈырак	
ынинэт тайкыёттэ ы´ттъыёлкэнат калеёттэ ганъяленат тэминӈыльэ тукайына ынкъам хухутанына	
– ынан ваӈӄытык калеё мытлёчетгыргын «спортивные соревнования» («мытлёчетгыргыт» ) такамвагыргыгъет вальын – нивӄин художник григорий ы´ттъывэгыргын	
– ымы горагэтата тайкыё «с охоты» («гыннэгӈыттынвэпы» ) «нападение волков на стадо» («пэнрыё и´гэ ӈэвыл») ынкъам ӄутти	
янкуна ыы ӄитпу нинэлгыӄинэт тэйкык тывъёттэ лымӈылтэ	
ынан ганкалыровленат ваӈӄытык лымӈылтэ «старик и келе» («ынпыначгын ынкъам кэлы») «женщинаморжиха» («ӈаврыркы») «похищение охотника орлом» («тольатъё гыннигӈыттыльын тилмэ»)	
ымы  гивик гъурэтлин (гэмо ипэ титэ	
– ред	)
ӄол ваӈӄыттамэнӈыльын лауреат премиен нынныльын репинын эргыпатыльын художник россиен галина тыӈатваал	
гыютльэрык ынкъам мигчиттумгэ ытлён нытвыӄэн ы´лгытэминӈыльу ымыльо тайкыёк	
еп ӈиныльу ытлён гамголен рисоватык ӄонпы нинэтэӈгитэӄинэт ытлыгэ калеёттэ рисунккат гынникин мэӈӄо ынӄоры нъурэтӄинэт ваӈӄытык	гэплыткулинэт ынан ӈэръамытлыӈэн класстэ  гивик тыӈатваал гамголен мигчирэтык увэлекин ваӈӄыткалеткорак	
гыютльэ ынкъам мигчиттумгэ тыӈатваал нытвыкэн художникокоргычемгъольо тэминӈыльу ваӈӄыткалечетык	
наӄам ынинэт тайкыёк ыргынан ныльуӄинэт ымыльо вальыт вагыргыт тайкыёттэ энмэч еп ӈиныльу вама	
ынкы ынан таӈъораӈ танчечавыӈ нинэкэлиӄинэт ваӈӄытык мигчир ӄорагынрэтыльэн таӈпэральын нутэйиквин мургин	
ынкэгйит вальыт произведеният «охота («гыннэгӈыттыгыпгын») ынкъам «про китёнка» («ръэвӄэй»)	
кынтэгыннигӈыттыльын ганымытвален илирик и´мэлин	
нымкыӄин мэмылтэ унъэлти рыркат ынан нэнанмыӄэнат	
ӄол итгъи нэмэ гыннигӈыттысӄиквъи	
рыпыткэвнин унъэл пыгпыг ринтынин	
ынӄоры а´тчамгогъэ титэ рыпыткавъё гынник рэрулытвигъэ	
вытку ынкы моонэн тиӈук	
энмэч гэвулӄытвилин аӈӄы аечгатымгогъэ	
чывинин ӈилгын ынкъам рытрилнин унъэл	
мэлетык гыннигӈыттыльын нэмэ охотанвэты ӄытгъи	
льунин рыркайӈын ынкъам моонэн кылек	
рыпыткэвнин	
кытъаткэым рыркы кэтгултэтык камаграгъэ ынкъам тиӈунин аӈӄачыкогты охотник	
роратвавнэн лымэвыр пэтле аӈӄачыкогты тиӈунин – гэмо	
ӄынвэр аӈӄачыкокэн ярак пыкиргъэт	
ынкы рыркы ӄулильэтгъи «гымнан тъэйӈэвын рамкыльатынво о´равэтльан микынэ мури нанрочгыпавыркынэмык	»	
рэсӄиквъэт охотника льунин арычгытвальын ынпырыркы	
«ынӈин вальэгыт	
ынӄэн гынан рырочгыпавыркынат мургинэт нымытватомгыт	
эви гынан гэмо ыныкит рыпыткэвын гынник вэты тымъёлӄыл	»	
гыннигӈыттыльын моогъэ ырынпывэтгавык нанкалыровын ыныкы арычгытвальын рэлку унъэл	
ынӄоры охотникэты нэрэтын ӄаатъол йивэвыльын	
ӄынуркын ынкъам лыги ӄытчыгын ӄыпаагэ ынӈин итык	
ӄынӈивыркын тэнтэкичгын»	
ымаляӈэт ынкъам льэлеӈит ганымытвален рыркак охотник	
ынӄоры ынпырырката охтник рыркано рытчынин ынкъам рыркаӈалвыльык нъэлгъи	
эквэтгъэт рыркат аӈӄаеквэ 	
охотника льунин рыркат аймавыӈӈогъат элерэты им´элин	
ынкы нэмэ ытлён нъэлгъи о´равэтльо ныкитэым ныетӄин ченэтрагты	
инъэ ринтынин аӈӄагты тэнтэкичгын	
нъэлгъи кынтэгыннигӈыттыльу	
гэкэлилин  гивик увэлельэпы рыпэлгыаы	
э´квырга нивыпэтигым	
– просто я стесняюсь	
э´квырга нивигым мачторгынаторэ оппы	
иван о´мрувъе сентябрык калеткораткок округкэн рамгогъа туркэлиткугивиӈит	
каленыгъеватыльэты гыётльэты эвынӈуткэкыльин культурак ынкъам лыгъоравэтльаелык эргыпатыльэты мэчетльэты каленыгъеватгыргык россиен вера алексеевна грачёван ы´лёӈэт кэлигъюлеткин мэйӈыкрычмын	
ытлён горатвален мигчирэтык калеткоракэн интернатык нымнымкин рыркайпиян ынкъам игыр приложенияк «мургин нутэнут» ынӄэн мэгчервагыргын ынан кэтъоркынэн	
ипэ русильымил ныеттыкыткуӄинээт ӄэлюӄ ытри гайъота етыльэ лымэвыр рэсӄивыльэ	
этлы ытри гэетэ ипэ рэсӄивыльын	
ынкъам вера алексеевна эмӄэлелвынэ эвыӈӈогъэ аны ӄэглынангэт ипэ гым тыетык	
ӄэтэв ынкэӄэй лыгъоравэтльамэл ивнинэт кэлиткульыт «вай гым вера алексеевнайгым»	
ӄол мэӈин ӈан тынтыяатын ынин нынны вэтгавымгогъэ «мури нэмыӄэй мынъеттыкыткуркын янор лыгъоравэтльаеля ынӄо русильымил вера алексеевна	» – «вынэ ынӈэ	
итыкым нымэлӄин вэтгавык ӈирэнйиле – русильин ынкъам лыгъоравэтльэн» – «рэӄулым колё	
– коргаквыргын иӈӄун гымнан чиниткин алваткогыргын тыраныплепавӈыгъан – рымагтэты нивӄин тэӈвытку рэсӄивыльын калеткоракинтернатык нымнымкин рыркайпиян вера грачёва	
ынӄэн гатвален  гивит яалегты	
рыркайпиягты еп аялгытка ы´вэӄучик рээн вера алексеевна грачёва гэмигчирэьлин анадырык чукоткакэн институтык пытӄыйгулеткин ынкъам раройвавкэн каленыйголятгыргын лымӈэ увэлек	
урокыт лыгъоравэтльаелык гыюлеткин»	
ынӄэн мигчир эчвэрагыргын рыкуврэтэвыркын амынан коронавируса виин рынви летгъи	
– чекыяа вак нымнымкин калеткорат эквыкыннотгыпы ынкъам округкэн авыннымнымгыпы гымнан тытэнчичевын ынкъам гакытрэватымгойгым рымыркутвэтык каленыйголятгыргын ынкы кынмайӈаквыргын рыркайпияк – рымагтэты гивлин кэлиныгйивэтыльын	
лыги лыӈкы мургин коллектив гым гакытрэваптэгым рытомгавык таӈвавылгыгыргыт кэлийгулеткин калеткоак нымнымкин рыркайпиян иӈӄун нытэӈмэйӈэтыркынэт ытри	
урокык рээн чама гыму нинэлгигым ӄутти мигчити	
– педагога вэты лыги лынъёлӄылтэ чимгъут рымайӈавъён рыйголявъён ынӄэната гымнан ымыльо вагыргыт нинэкэлийгым дневникык	
кэлиткульыт амалваӈ вальыт амалваӈ чимгъульыт	
ӄутти тэнмычьо эмъергэтыльыт тымӈалголяӄ ымы гэрынпычьэтэ ытри	
рыйголявма ӈинӄэгти ынкъам ӈээккэӄэгти кэлиткук тъиву нинэлгыӄинэт ымы ӄутти вагыргыт ынӄэн ӈэнъянвэн ярак нымытвавагыргыт лыги нинэлгыӄинэт ӄутти нэнэнэт ролыӈ вальыт мэчтъылыльыт ӈъольыт ройыръэпы	
ынӈин вальыт ройыръыт гатваленат рыркайпияк миӈкыри ытри гъываӄочема гаялгытленат энмэч ининик xxi век	
итык социальныкэн педагого вера алексеевнана вэты нинэркылеӄинэт ӄутти мигчитти э´митлёнат ынан тэнмычьо гэтчылинэт еп мэгчеранма увэлекин калеткорак	
нывинрэтӄин ынӄэн тэӈыйгулетык чимгъут рымайӈавъён	
миӈкыри ӄун нэнэнэт ӄутти мачалваӈ нэтыӈӈоӄэнат имырэӄык лымӈэ ырык гэльутэ пэнинэт рамаравӈыльыт тымӈэнотъаёк а´нӄатыӈольыт рэӄык ынкъам чама гэрнпычьэтэ	
мэгчерымгок рыркайпияк вера алексеевнана румэкэвнинэт йытоткольыт	
янор ынан ырыкы тывнэнат таӈввагыргыт гэмгэкэлиткульин ынӄоры вытку рыгйивэннинэт ыныкгэта ыргинэт эвматгыргыт вальыт а´ӄалтатгыргыт	
ынан лыги ыныкит ӄонпы э´йӈэчьивык нэнэт эвинрэткэ ритыркын ынӄэн мигчирык ипэ пылмарэты ырыгрээн гаратваӈа томгыльатэты гэрэнлеӈэ ымыльо вальыт ыргинэт вагыргыт	
э´йӈэвнинэт ынпыянвыт вэты ынӈин гэринӈэ ынкъам энмэч галяк ӈыроӄ гивиӈитти ырыгрээн ӄитпыльэтык ыргынан нэнлегъэн гыёлчегыргын «семья»	
«ныгыттэпигыт о´равэтльайгыт…» – гым тычичевык вэты лымалё гэлгэ рэӄык этэчичевкыльын кмиӈын авнатымӈээрычгын рывэтгавъёвык ытлён – рымагтэты нивӄин вера алексеевна	
кэлиткульыӄэй гагаймава овэчванма	
аромкыӈ гэнъэле ынкъам ӄол гитэ люнтэнчичевэ увичвэтыркын ытлён лыэвыр энмэч вагыргыгъет ынпэвыльин ытлён гитэ	
тэнмычьо рыкалыровма увичвыт спектаклык кэлиткульыӄэй нэмыӄэй эмэлкэ ынкы гувичвэтэ	
вера грачёвана лымӈэ тэнлыги иӈӄун нэнэнэт гэнмэйӈэвэ таӈычьатэты вак ӄотырыкы	
ыныкит гаӄолентольата нанагты эвын нэмыӄэй ытри гавэчыёта гэрынпычьэтэ лыгэным каленыгъёлявыльэты	
эъопэл ӈэнъянвыт гарылга нэмыӄэй танчемгъоравэтльо	
тэнмычьо лывавыльын рэӄык ытлён кэлиныгйивэтыльэ гивэ «пылчемгъоравэтльо итык чичевыркын…»	
иван о´мрувъе ӈутингиввик мытынрынгиивыркынэт  гивиӈитти тэкэлиӈыльин тихон сёмушкинын тэкэлиӈыльин романык «алитет уходит в горы»	
ынӄэн ӄол ы´ттъыёлкэн кэликэл вагыргыгъет чукоткак ынкъам ынкэкинэт о´равэтльэн э´митлён сссрык гэргыпатлен	
тэйкыплыткук кэликэл  гивик тэкэлиӈыльын гатаӈэргыпатлен ынкъам… гинэнпиривлин сталинкэн премията ӈирэӄэв степенэн	
панэна гыютльэт ивыркыт иӈӄун ынӄэн кэликэл гэтэнтэйкылин миӈкы гатвылен энантомгаквыргын торвагыргык чукоткак ынкъам ӈунри рытчык америкальэн рэнутэпириӈыльыт	
э´квыргъам янор таӈгэмо гэтчылин иӈӄун чукоткак ымваӈэт рэӄитпэвы тэкэлиӈкы сёмушкин	
тихон захарович сёмушкин гъурэтлин  июнык  гивик нымнымык старая кутля пензенскыкэн областяк ройыръык уттытэминӈыльин	
ынӈингивиткук чекалваӈ гатваӈӈолен ынин вагыргычемгъон титэ сёмушкинына калевэтгавымгонэнат тайкыёттэ кэлит эргыпатыльэн нымытвавагыргык гыютльин гыюлетыльин чукоткак владимир танбогоразын	
ӈэныльанма калевэтгавыплыткок кэлит танбогоразын гиину ынан гэтчылинэт вагыргыт эйгысӄыкин	
ынӄэнат чимгъуу лыӈык ынкъам винрэтэ владимир германович танбогоразына сёмушкин гатвален экспедицияк алваӈ рытчынво ӄулинутэльин гаймычьыльыт эйгысӄык	
элек  гивик сёмушкин тэӈвытку гатвален чукоткак экологическыкэн экспедицияк рээн	
 гивик гэнъэтлин директоро ы´ттъыёлкэн калеткоракинтернатык ӈиныльинлыгъоравэтльэн нымнымык ӄытрын кэлиныгйивэтыльу историяк выёльо далькрайисполкомэн чукоткакэн районык	
ининик  гивик сёмушкин гаялгытлен майӈынотагты ынкъам гамголен мигчирэтык комитетык национальностэн наркомпросэн миӈкы гитлин гыютльу вагыргык кэлигъюлеткин варатыргэн эйгысӄыкин	
ынӈингивиткук ынан моонэнат кэлик пыӈылтэлтэ ынкъам очеркыт э´митлёнат накалейпатымгонат журналык «красная новь» гакалейпатлен майӈыочерк ынӄры ынан калеёттэ вагыргыт гамголенат калейпатык ӄутти журналык	
 гивик сёмушкин нъэлгъи литераторо	
нымытвама чукоткак ынан гэльулинэт нымкыӄин вагыргыт э»митлёнат ӈотӄоры гакалейпатленат ынинэт кэлик	
ынанъыттъыёлкэн ынин калейпы «чукотка» – гивиткукин ытлён гатаӈэргыпатлен	мургин нутэнут	
 рэнымкэвыркыниӈыт ӈэлвыльыт  манэмынгыквыт нэмыӄэй ӈэргэрык ӈэранъылёӈэт анадырык гумэкэтлинэт эрмэт сельхозпредприятияткокэн округкэн	
ынкы гатвален ымы губернатор чукоткакэн роман абрамович	
умэкэтыльэ ганынныкалейпатленат договортэ мигчирвинрэткин	
договорыгъет сельхозпредприятиярык вэты рымкавъёлӄылтэ ӈэлвыльыт ӈутингивик процентальо яврэна – 	
ыныкит хозяйстворык нэрэнкытвылевыркынэт энатваттэ правительствота чукоткакэн раманэмынгыквыркынэнат директортэ специалистат ынкъам ӄорагынрэтыльыт	
договорык лымӈэ гэныгйивэтлин миӈкэмил мыкэльын тэкичгын рывэлытковъёлӄыл хозяйстворык округэты ръаяанаӈат тылечьымытӄымыт тылячьыяанаӈат мигчирэвиръыт рыпкэратъёӄылтэ хозяйствоткогты правительствота чукоткакэн	
губернатора роман абрамовичына энмэч кылямгонэнат нынныкалейпатъёттэ договортэ	
тэӈвытку галяк ыннанмытлыӈэн гивиӈитти намынгыкватыӈӈонат ӄорагынрэтыльыт	
мынгыкво гаталенат мыкыӈ к миллионтэ рублти	
мынъатчагъан тэлпыльын гивиӈит	
эплеэным миӈкэмил рэнъататъяаӈыт мургинэт ӄорагынрэтыльыт	
миӈкэмил лымӈэ ӈаргынэн ратвагъа	
итыкым чит ныӄитпыӄинэт чавчыват	
 панэна ытлён ӈалвыльыӈӄач варкын оратвальын итык бригадиро совхозык «турваургин» билибинкэн районкэн	
гинэнпиривлин нымкыӄин ордена	
инъэтэтыльын ӄорагынрэтык тэленъеп таӈэргыпатыркын лымалё нэлгыркын нутэтумгэ	
нынны ынин мельников николай (виилыгтык льуркыниткы)	
ръапыӈыл	
ӈэргэрръук ӈирэӄ ӄорагынрэтбригадак провидениякэн муниципальныкэн сельхозпредприятиен – энмыльыкэн ынкъам нунлыгрэкин – экимитъыкэ гэнъэтлинэт	
нивӄинэт амӄоратъоля гэнъэтлинэт эмнуӈыльыт	
лымӈэ уйӈэ асапогка аяанаӈка танкавӈынво ӈалвыльыляйвынвыкэн гуйгуӄэгти	
трактор гакэмэтъыма ӈэранбригадагты эквэтыльылӄыл	
турэрмэрык чукоткакэн районкэн эӈъэлю нэлгыркынэт вагыргыт сельхозпредприятияткок ынӈэнӄачкэн	
панэна еп экономика люӈынулвэвэ ӄэйвэ алымы хозяйствот нэмэчвинрэтыркынэт манэта округгыпы ыʼтвэ тылечьэ милгэрэ мъэмитэ ӄутти	
эрмэтэ районкэн администрациен михаил зеленскийына румэкэвыйгут рыннинэт эрмэт сельхозпредприятияткокэн ынкьам администрацияткокэн нымнымкин ынкъам вэты вэтгаво лыӈык ӄорагынрэтгыргын ынкъам рэӄовфермат тэнкэвӈык ынкэкинэт вагыргыт	
ивылтикин районык ынӈытэӄ гантомгавлен государственныкэн ӄорагынрэткэн хозяйство «полярник»	
ынкы директоро итыркын алексей писарев мэӈин гэмигчирэтлин главный зоотехнико советкэн хозяйствок нэмыӄэй тывъё «полярник»	
ӄорагынрэтыльыт ринъэтэнӈыркыт рэнымкэвӈык ӈэлвыльыт чиниткин хозяйствок	
ыргынан виин наранпаавӈынат ӄэтвык ӄаат иӈӄун мыкыӈ нынъэлынэт	
эчвэра ринъэтэнӈыт ӄэлюӄ яачыӈкэн гивик ырыкы наратыӈӈонат яанаӈат ымы намынгыквыӈӈонат мурык нъэлык элвэльин губернатор	
 мынкэтъонат гэутваал гэутваал клавдия ивановна ынӈытэӄ ӈэргэрык пэлӄэтгъи	
ытлён гъурэтлин  гивик эмнунʼкы чаакэн районык	
гэкэлиткулин партшколак анадырык	
гэмигчирэтлин акбэк совхозкэн «певек»	
гитлин председателё ырыткучьыкин сельсоветык	
ынинэт грэпыт стихыт лымнʼылтэ гакалейпатленат газетак ынкъам альманахык «на севере дальнем»	
 гивик магаданык гэтэйкылин ынин кэликэл лыгъоравэтльэн ынкъам русильин йилымил	
клавдия гэутваал аʼмын етти	
кыргам агтымайыӈкыльэн калельыпчеӄалгын эʼквыргаым нымытвальын мурыгрээн эйгысӄык	
гыткаӄайык ӄынур плякыйӈыт рэтэмин вэнлыгиым онрапъеквэ гымыкӄача пиӈкуткуркын	
аʼмын етти	
калельыкэтльан пычьэйӈэӈэв	
рэӄулымӈэ эчвэраым рамӈычгэче амноӈрамкэты	
аʼмын етти	
вертолётык эвын таръэнӈыгъэ	
ӄэйвитыкым ятыӈӈогъат эккэӄэгти	
тиркыгиӈ тиркыгиӈ сергей александрович пэлӄэтгъи ӈутинэлек эквыкыннотык	
гъурэтлин ытлён оʼмваанкэн эмнунʼкы  гивик	
гэкэлиткулин благовещенскыкэн художественныкэн училищек	
ынанъыттъыёлкэнат ынинэт стихыт гакалейпатленат газетак «советкэн чукотка»  гивик	
яачы гакалейпатленат округкэнат ынкъам магаданкэн областякэнат газетак ынкъам журналык «дальний восток» «наш современник» альманахык «на севере дальнем» сборникык «пою тебя чукотка» «северное притяжение» «озябший меридиан» «о севере песня моя» ӄутти	
 гивик магаданык гэтэйкылин ыʼттъыёлкэн ынин кэликэл «лети мой день» русильин ынкъам лыгъоравэтльэн йилымил	
 гивик газетак «мургин нутэнут» гакалейпатлен ынин басня лыгъоравэтльаелымэл «калготкэпэпэӄылгын ынкъам ӄутти гынникыт»	
оʼравэтльа лыгэнӄуну ылёӈэт оʼравэтльан нымытывальын лыганэркын	
рэӄу лыганэркын	
ръэнут ӄрирыркынин	
рэӄу энарэрыркын	
ипэ нʼотӄэн гаймычьын	
– аӈӄы	
йильэт тынупык увичвыльыт	
кʼэргатыльын ыʼлёӈэт	
гытым риквъэ тъэркин	
лыгэнӄуну гынаным ръэнут		
ӈэргэр айгысӄэпы кыгыйгыръо	
въэгти гапэтатленат	
илетыркын энвилкэ	
инъэ тинтин ӄмилкин тэнтик выргыргэркын	
иʼтут гаглеты омнотагты риӈэркыт	
пынныӄулин галгэн урвилеркын капчачеты гымнин лиӈык	
тираж  экз	
 г «чычеткин вэтгав» («родное слово») №  	
  авугстам – ымнотаеквэкэн ылёӈэт тъарваратыргэн	
ымыльынотаеквэк варкыт нымкыкʼин тъарвараттэ	
мытвынат айгысӄыӈӄачкэнат	
янор ӄулинутэкинэт	
ынӄэн индейцыт (америка скандинавия) алеуттэ (командоркэнат илирти) айванальыт (сша канада гренландия) саамит (норвегия швеция финляндия)	
тъаръоравэтльальыт ынӄэнат тывъёттэ вараттэ	
индейцыт –  тысячтэ айванальыт –  тысячтэ саамит –  тысячтэ алеуттэ –  тысячтэ	
россиякэн федерацияк айгысӄыӈӄач нымытваркыт  тъарвараттэ	
 оʼравэтльарылгатгэвэк гатваленат алеуттэ –  долгантэ –  ительментэ –  кетыт –  танӈыт –  мансит –  нанайцыт –  нганасантэ –  негидальцыт –  ненцыт –  нивхит –  орокит –  орочит –  саамит –  селькупыт –  тофалартэ   удегейцыт –  ульчит –  хантыт –  чуваныльыт –  лыгъорвэтльат –  эвенкит –  энцыт –  айванальыт –  юкагиртэ – 	
лыгъоравэтльат чукоткак  гивик гатваленат 	
 игыр – мачмыкыӈ	
тъарвараттэ айгысӄыӈӄачкэнат рф гэнчеэкэвлинэт ӈотэнорганизацияк 	
кʼутти	
виилыгтык торгынан льуркыниткы айванальыӈав лемма откэ микын энмэч  элеӈитти	
ытлён уʼрэтыльын янраӈайык чукоткакэн районкэн	
лемма магометовнана рымэйӈэвнинэт мытлыӈыргатрэ ӈээккэт ынкъам ыннанмытлыӈыргатрэ ытлювъёӄагтэ	
а на й странице о своём роде рассказывает работник окружного управления культуры светлана ранау	
бюджет округа – тема размышления депутата думы чукотки григория тынанкергава	
 нутэтумгыт вапъайынройгыӈавэгым гым гъурэтигым мэйӈыпилгынутэк ваамычгык ӄача энмэн вапъайынройгык	
нивӄинэт гымнин ытлыгын гэпкирлин тъаляльэпы	
гымнан лыги тылгыцын эвын мургин ытлыгын тальамаальо гэнъэтлин	
ынӄэн гаялгынморэ рыннатанмылгэты	
эвын ынкы тыльоӈӈонат – тамаальо нинмури	
ытлыгэ нэнатвыкʼэн энмэн тэленъеп нытваӄэн эмэйӈыкыльин чиниткин ӈэлвыл	
ынкъам янор ынанъыттъыёл ынпычакэттомгын эʼутваал еп ӈээккэӄэю вама гамголен ӄоральатык	
ытлён мэйӈывинцэтыльу ӄорагынцэтык нитӄин наӄам еп энинэльыкэ нытваморэ	
лыги тылгыцын эвын ынкы эʼутваал гантыёльатлен вэнлыгиым чеэкэй нытваморэ	
ӄол нинмури ымыльо нумэкэнмури лыгэным чаёма рэмкын нымгоӄэн тэлеӈкинэткук	
эʼутваалына ыммэмы нинивӄин – гынан лыги лыӈыцын ӄол мытинмык – галгэёоʼръолен ӈэлвыл нэналвавморэ льук гатымӈэвлен	
ытляым нивӄин – ии ынӄэным тыкэтъоцын ӄравӄэтчаръогъэ люут ӈээккэӄэй эʼутваал мэӈӄо ытлён кытгынтыпкэргъэ иквъи – татай мургин ӈэлвыл ӈайыткынык гэнъэтлин	
наӄам льэлеӈкы йъацатунмык нылгэгтъылятӄэн нылвавӄэнат ӄорат ватапльок	
ынкъам ынпыӄоратачымӈата ӈэлвыл гэныттэвлин ӈайыткынэты ынкы элелӄыткук нэвииӄинэт	
ынкъам ытлыгэ кʼынур татлыгнэн ытля – ии ынӄэным ӈанӈээккэӄэй ынӄо ӈалвыльэпы пыкэрма ӄоръачоолгыткынык гаралелен ӈайыткынгыпы талваяраӈӄачагты	
итыкым гымнан эльукыльинэт ӄоръачоолгыӄагтэ нивӄинэт ковлёкы вальыт	
ӄулин ытлыгэ гэӈээккэтэ ныныттувӄинэт ӄорат	
нивӄинэт мургинэт ӄорат ныттыгытлиӄинэт	
ынкъам пууръу ытци ӄонпы эчвэрагыргын ӄэлюӄым ӄынут нысолёӄэнат ӄынурым аӈӄапаӄайкэнат мыцот нынуӄинэт	
ӄымэлым ынӈин вальыт ӄорат пылӄымляльыт ымыӄитъымыльыт	
ымы элек цъоранма мцанма лёӈатӄата нитӄинэт	
таӈӄонпы гэмгээлек ӈэлвыльыт нагтатӄэнат аӈӄачормэты ӄээӄын нылгитэӈыниквичетӄинэт	
киткитым нивӄин ытлыгын цычыгайылгав эвнэниквичевкэ миӈкри ӄун цъоратык ымы кэлилет ныӄонпыӈавӄэнат ынкъам нытъылыӈӈоӄэнат ӄорат	
ынӄо тэӈыниквичивэтыплыткук ынцаӄ амноӈыӈӄачагты ӈэлвыл нынэквэтэвӄин эмэлкэ ӄынут нинэнвиивӄинэт тыӈэльыт вытвытӄагтэ лыгогтыт ынӄэнат мачамаляӈэт нынуӄинэт	
ынӄо ынанчеръогты ныкитэ энмэн ватапычьа ыʼлё ӄынут энмэч нынэймэвӄинэт пыӄароттык ныкитэым ватапа	
лыги тылгыцын ытлыгын таӈычьыгыргын пыӈылтэтльан палёмтэлык	
мургин тэленъепкин ӄорагынцэтгыргын нэнатвыӄэн	
гымым янот чит нъэӄэлиӈэтигым ӄорагты ӄэлюӄ нылгинымэйыӈӄинэт гымым ныппылюйгым	
ымыӈ ӈан вээнтыльыт эʼӄэлиӈу нинэлгигым цыпэт ӄынут линлиӈ ныкамагцаӄэн	
ытльатаым нинивӄин «ӈээккок аны ынӄэн ауӄагтэ ӄыкоргавыцын»	
игыр вай ӄытлыги тэвыӈӈогъак ӄэглынангэт мургинэт ауӄагтэ пэнинэт коргавыльыт мургинэт ватомгыт винрэтыткульыт ӄэлюӄ имыцъэнут амӄорайпы мургин гантомгавлен – тэйӈэтти эвиръыт кимитъыт лыгэным имыцъэнут	
ранъав мигчитльэн округкэн управлениен культурэн	
виилыгтык светлана ранъав	
ръапыӈыл	
ӈэлвыльыткук чаакэн районкэн гырокы гъурэтлинэт  ӄэюут	
ынӄэн  процентат	
совхозыткойпы янотыльо гитлин «певек» фермергыпы  «ичунь» миӈкы варкыт ӈирэӄ бригадат ӄорагынрэтыльэн	
районык  июлык  гивик гэгынритлинэт  ӄаат	
ынӄэн тъарыӈ кытуркинэк	
ӄытрык (лаврентия) ынпыянва нымнымкин ынкъам ынкэкин администрацията вэтгаво гэлгылин вавылгыгыргын археологырык рээн	
археолога нымкыӄин гивиӈитти тэлеӈкинэт нымытваванвыт нэргыткуйвыркынэт льоёттэ ынкы гаймычьыт нэнэквэтэвыркынэт танӈынотагты наӄам ынӈин эркуркэ	
эвынӈуткэкинэт нымытвальа унмэкэвку нэлгыркынэт ынӈин ивынэтыльэтыльыт чукоткальэты	
игыр рэмкын тэӈкэквъи титэ рыпаавыркыт мэгчерынво рытык нымкыӄин предприятият	
тэкэмынӈин ритлегъи совхоз «большевик» чаакэн районкэн	
ынӄэн еп декабрык  гивик	
наӄам ынкы ӈоткатагнэты совхозкэн мэгчерынвык рылгытваркыт директор ытри главный бухгалтер	
 ӄэтэв гэккэмури (гэӈээккэмури) тайын – запрет иаʼм валята энанкалыровыткоркын		
нытайыӈӄэн	
чычеткинэт увиритти (души умерших) гаймаӈэн (юрэӄ) рэнйиӈынэт	
агыткака ныкытгынтыръоӄэнат	
мимыл ыргин ваны	
пытӄытакалгыт ӄонпыӈ чеэкэй рэлеркыниӈыт	
ръэнут мимлычыку ныкоргъав нувичвэтӄинэт нотасӄыткыныкым нувъиӄинэт	
(ынныт – рыбы) (е	
 лыгъоравэтльэнгыттапъёчгын	
еп майӈанма нэнэны нунтымъэв ытлён ӄынинъэйвыркыниткы	
ынкъам ытлён мэйӈэтык эʼчгынрэ эвнивкэ тури «мэкына ытлён гэнаглятлен	» 	
кыевинэӈу ӈаргынэн ӄыгитэсӄивыркын	
нотайпы чайвыткома (нотагчема) ӄулильэтычьэтэ ӄитыркынитык эвытлым ӄытипъэйӈэркынитык	
эʼӄэгынник ӄырым ӄолегты ныетын	
чукоткакэн автономныкэн округ «ыяакэн эйгысӄын» №  ()  апрелык  г	
 тайкыё газетак «крайний север» с	
 тымнʼъэттъывъе  апрелык ынин ольга дмитриевнан оʼратъылёнʼэт	
ытлён гъурэтлин нымнымык рыркайпиян чаакэн районкэн (игыр  шмидтыкэн)	
ынкы гэкэлиткуплыткулин кʼав классык ынкʼоры гэкэлиткулин пээкик мынгытгэвэкалеткоран гэплыткулин хабаровскик ынкы яачы гамголен кэлиткук мединститутык	
гамэгчерымголен тымнʼъэттъывъе  гивик чычетнутэк врачо	
мытлынʼэн гивинʼитти мигчирыплыткук терапевто чукоткакэн округкэн маляврак гамголен кэлиткук клиническыкэн ординатурак вальын первый москвакэн орденыльын ленинын мединститутык нынныльын сеченовын ()	
ыннʼингивиткунʼит анадырык гэтэйкылинэт поликлиника кминʼэткин отделение танʼынʼ гэтчылин энанмаляватгыргын гамэгчерымголенат кʼутти инэнмэлевэтыльыт	
ольга дмитриевна тымнʼъэттъывъе гатвынʼнʼолен кʼол ынангыёлчьо терапевто округык	
ытлён гэльулин заведующино терапевтическыкэн отделениен округкэн малявракэн	
 гивиткунʼит ольга дмитриевна тымнʼъэттъывъе гитлин главный терапевто округэн  гэвэтагнэпыым гитлин заместителё главный врачен округэн	
 гивик ытлён гэнъэтлин заслуженный врачо рсфср	
гинэнпиривлин медаля «за трудовую доблесть» юбилейныкэн медаля «за доблестный труд	
в ознаменование летия со дня рождения владимира ильича ленина» ытлён «отличник здравоохранения»	
игыр ольга тымнʼъэттъывъе итыркын заведующино поликлиникак увд анадырык председателё советэн ынпыянвэн вальын ассоциацияк тъарваратыргэн чукоткакэн кʼитпыльэтыркын эвынмигчирык ынкъам общественныкэн вагыргык	
газетамэгчетльа нэтэнкʼитпынʼыркын ольга дмитриевна микын  апрелык оʼратъылёнʼэт	
виилыгтык(нʼачгэпы мрагты) рэмкыльын канадайпы профессор университетэн манитоба кью янг ытри ольга дмитриевна тымнʼъэттъывъе	
виилыгтын михаил гермашовын	
ръапынʼыл	
– мартыкапрелык анадырык гэрэмкыльэтлинэт нʼирэкʼ овэчвынкалыровкэнат ансамблыт – беринговкэн районкэн «олененок» (нымнымгыпы элкʼэтвээм) ынкъам «рыркы»  шмидтыкэн районкэн (нымнымгыпы рыркайпиян)	
«рыркы» гэкʼитпыльэтлин гыёлчетынвык «юные дарования чукотки» минʼкы ынкэкинэт нʼирэкʼ артистыт гинэнпиривлинэт диплома гыюлетыльыт овэчвынкалыровкы	
нʼирэкʼ ансамблыт гаконцертыленатугольные копик учрежденияткок анадыркэн гатваленат репетициянвык государственныкэн лыгъоравэтльэнайванальэн ансамблен «эргыръон» говэчвынкалыровленат кынмал тавайваамык кʼолеансамблыткок рээн ынкъам гичиву гэлгылинэт анадырыльа ынкъам тавайваамыльа	
– мартык нымнымыткойпы анадыркэн районкэн гэлейвылин анадыркэн эргыпатыльын грапчакэн ынкъам млявкэн ансамбль «чукотка» минʼкы инэнлельу итыркын игорь кузьмин	
ансамбль гатвален красненок устьбелаяк варээнʼык ынкъам кʼав кʼорагынрэтбригадак муп схп «имени первого ревкома чукотки»	
овэчвынкалыровыльыт коргаво ынкъам гичиву гэлгылинэт нымнымыльэ ынкъам кʼорагынрэтыльа	
кʼоныры аны ынкʼэн ансамбль пэнин лымынкы овэчвынкалыровыльын ныгъюлкʼин накʼам нынʼинкʼин – артисто итыркыт ымы кэлиткульыт аʼачекыт ынкъам нʼэвыскʼэткʼэгти	
– апрелык анадырык гатвален гыёлчетгыргын кэлиныгйивэтыльин «учитель года»	
лыгъоравэтльэн ынкъам айванальэн чычетйилык гыюлчьу кэлиныгйивэтыльу жюритэ гатвылен льурэкин калеткоракэн кэлиныгъюлевыльынʼэв ирина йильэнʼнʼы	
– майык (талпынʼнʼок йъилгын) анадырык ратвагъа энмэч мытлынʼкʼав литературныкэн конкурс (гыёлчетгыргын) тэкэлинʼыльин  поэтэн прозаикэн лымнʼылгэчельэн	
ачгыта ратвагъа семинар нʼиныльин ынкъам моольэн тэкэлинʼкы	
морыкы пыкирыльылкʼылти писатель юрий рытгэв кʼутти тэкэлинʼыльыт мурыгнутэкин	
игыр жюрик вальа накалевэтгавыркынат тынʼэвыёттэ конкурсынвэты кэлит	
ынкы кʼымэк нʼирэкʼликкин – магадангыпы паакэйпы угольные копийпы кʼутти нымнымыткойпы чукоткакэн ынкъам эйгыскʼыкин россиен	
 калеёттэ нʼиныльэ вера грачева (ранъавтагнынʼа) гъурэтлин чавчывэн ройыръык эмнунʼкы кʼав километрмэл урэльу уваляйпы	
гэкэлиткулин анадыркэн педучилищек айгыскʼываратыргэн ынкъам магаданкэн пединститутык	
гэмигчирэтлин увэлекин мынгытгэвэкалеткорак чукоткакэн институтык	
ынан гэнумэкэвлинэт ынкъам гэкэлилинэт нымкыкʼин вагыргыт кэлиныгъюлевкин	
лымнʼэ гантэнмавленат калейпатынво сочиненият кэлиткульин лыгъоравэтльаелымэл гэнумэкэвлинэт ынкъам гэкэлилинэт материалтэ тароолкʼылнʼыкэн лыгъоравэтльаваратэн увичвэткин эʼмитлёнат кʼол гэнтылинэт (чымкʼык) гакалейпатленат приложенияк газетэн «крайний север» – «эйгыскʼын»	
вера алексеевна грачева  почетныкэн мигчитльэн образованиен урэмигчитльэн	
игыр мыткалейпатыркынат сочиненият кэлиткульин ромакавъёттэ вера грачевана	
калеёк алванʼ люнʼытчыльыт кʼутти вэтгавыт минʼкэмил нытвыкʼэнат ыннʼэнванвынʼкʼач (кʼэлюкʼъым – кʼэлёкʼъым чувченʼыт – чавычыват)	
кʼорагынрэтбригадак етгъи отчой аʼтчайвыё элен	
нʼутинэлек гым тыпанʼъэвнʼытогъак кʼорагынрэтбригадак № вальын совхозык «энмытагын» нымнымык аён	
ынкы кʼорагынрэтбригадак нымытваркын гымнин эпэкʼэй ыʼттъынʼэвыт лидия	
гым нылкʼытигым ыныкагты эмкʼынэлек	
мури ынкы ганольанморэ вээмык равчыван	
ынкʼэн вээм аръаля мыкынныльын	
панʼъэвнʼытоплыткок рыюльыт нʼэнри ваамэты нъанэлёскʼэвкʼэнат эвытым ныннукʼинэт нинэрэткʼинэт морыкагты лыгиннэ ынкъам кычава	
киткит эвыча ваамъеквэ нытвакʼэн гытгыкʼай	
гымнин эпы кʼотгытгын пэнин чит ытръэч нʼэнри аʼнэлёскʼэвыльын	
виин еп эмрэнръукэ мури мыттаратамтайкымгомык кʼлявылтэым кытэ имтилкʼытгъэт гыргочагты	
таратамнʼыма мури эпэкʼэй нылгэтанʼычьыпычвэтгавморэ	
ыннʼин вэтгавма таннʼыткома рэтэм пэтле мытыплыткугъэн	
эмнунʼ гавытатлен	
нивкʼинэт вытанма мрэнти нылкʼуткʼинэт	
аны йыккайъым мургин эмнунʼ элек	
лымынкы ымы равытгырык ныннʼэкʼинэт амалванʼ вальыт тынʼэчьыт въэгти накʼам кʼутти нычелгыкʼэнат лелелпэральыт	
ымыльэты нутэскʼын йынрыт умкыт нʼэгти нывытэчгытраткʼэнат	
ваамъеквэ нывытэчгытрыпэракʼэнат никвыкʼинэт пыкʼэрумкыт гилленʼыт	
нʼэнри омкэты нытэгъентилкʼин нʼэлвыл минʼкыри кʼун кʼората ыʼлгу турпинтыкʼэтыльыт вытвыттэ въэгти	
чама ынкʼэната кʼорат пэтле нэчьэткʼинэт	
пэтле кʼорагынрэтыльыт имтилкʼытгъэт	
нʼэлвыл аʼтав нарагтаннʼын анʼкʼачормэты инкʼун ынкы элек тъэркин мрэнти ръорат чама ынкы пэнин нигэткʼин	
нʼэвъэнйыръыт гапэлятленат ярак	
нымкыкʼин мигчир яракэн элек	
накʼам эленʼит нылгинычивмыкʼин	
нʼэвъэнйыръыт экʼылпэ гэрымнуплыткулинэт гэтэнэлгынʼлинэт	
гымнан тыгтывэнратын эпэкʼэй нэлгынйитъэвык панрэнанватык	
эгынтома мури эпэкʼэй гэнутэгчимури	
ынан энанкалыроквъэ минʼкыри вальыт тынʼэчьыт чит нинэгичикʼинэт роолкʼылё	
мытыпрынэт пъупукʼыт майъолят рымавтыт вытвыттэ вэривычьыт	
гытгаръонʼнʼок гым ынкъам гымнинэт тумгыт ноонъынтаморэ	
нинэгичимури амалванʼ вальыт уунъыт пъонʼпъонʼыт	
тэлпыркын нʼэтйъилгын	
кʼорагынрэтыльыт энмэч эмтэнрагтатгъат	
аймавынʼнʼогъэ ынантанʼычьын ынанкоргычьын крычмын – вылгыкʼаанматгыргын	
ымыльо еп ыʼлё нымгокʼэнат нунʼэлкʼинэт – ныйъоттынтакʼэнат ныпрыкʼинэт итрут ынкъам йъуттыт рырыратъёлкʼылтэ аймакгэнʼкы нынтэнмавкʼэнат ярартэ милгыт ныгтокʼэнат турэвиръыт	
ынкʼоры мури эпэкʼэй мытыпрыгъэн мылгымыл	
ымыльо инъэ мытыгъевмык	
нʼэлвыл энмэч гэнэймэвлин	
ымыльо нʼытогъат ярайпы нʼэвъэнйыръыт нэнэнэт ынпыначгыкʼагтэ	
ынкʼоым мытымгомык мылгынинтыткук	
кʼлявылтэ милгэрыткугъэт	
иннʼин ниткʼинэт инкʼун нʼэлвыл экʼылпэ нылкʼутын	
ынкъам нымгокʼэнат инэкынъук	
морыкы гэймитлинэт кылгынкэн ыннэн парол кʼэюут ынкъам ныракʼ майнʼыкʼорат	
инэпэтыплыткук пэтле мытлявтыпанмык ынкъам мытъэйнʼэвынэт энаральыт чамарэмкыльыт	
нʼырокʼ ыʼлёнʼэттэ гооканморэ	
пэтле галягъэ номкʼэн эленʼит	
ыннʼаталым йыкʼкʼайъым тыпанʼъэвнʼытогъак	
отчой кʼырым мынтыяатын ынкʼэнат гэчевкы вальыт ыʼлёт	
анна гырголгыргынʼа кэлиткуплыткульын ырыткучьыкин калеткорак чаакэн районкэн	
гымнин эпы игыркинэт нʼиныльыт пынлёк микынти ыргинэт эпэнти кʼол ниткʼинэт нʼыркычеты нырилпынилюкʼинэт	
ыннʼатал ынкʼэн акʼачьыгыргын	
этааны ытльарык этлы анымнʼылявкыльэнат	
гымнан кʼонпы нэнамнʼылёйгым чиниткинэт йытоткольыт «микынти гымнин ыʼттъыютльэт	» эвыр гымнан ытри лыги тырэтчынʼынэт ымы гымнинэт нэнэнэт тыранымнʼылявнʼынат	
нʼотэнпынʼылык гымнан тыратвынʼын эпэнин вагыргын кʼэлюкʼ гымнин эпы ынанъыʼлго лынъё	
ытлён ныгынкойнʼыкʼэн коргэты вальын ныгтинʼкʼин чама этлы амыгвэтгавкыльэн	
нымтумгэ тэнʼу нылгыкʼин ымыльорык лыги нэкэм чавчывальа	
ынан лыгинутэйиквин чукоткакэн районкэн минʼкыри кʼун нʼутку гэмэйнʼэтлин гатвален гэмигчирэтлин	
гымнин эпы гъурэтлин  июнык  гивик эмнунʼкы	
льорайпы чекыяа кчавынвык ымы рымагты тымкʼырилек гытгык кʼача	
кʼэлюкʼъым эпы чавчываоʼравэтльан	
инʼкʼун кʼорат ныегтэлыркынэт ытри ныялгыткʼэнат	
ынан нэнакэтъокʼэн чиниткин вагыргын	
ыргынан нъэмэткʼинэт утъымыт рэтэмыт – элерэтэм ынкъам льэленрэтэм эвыр ымы кукэт ээкэт вылпат тивичгыт такʼаманъёлгыт орвыт ынкъам эвыр тайнʼыквыт	
ынкʼэнат ыргинэт эмнунʼкинэт яаёттэ тэленъепкинэт	
еп маравма эпы мэйнʼэтгъи чавчывак	
лыги лыгнинэт ынинэт эпы ынкъам эпэкʼэй	
эпы еп нʼинкʼэю кʼорагынрэтгъэ	
чейвыткульэтгъи эпэнэ ынкъам эпэкʼэйынэ рээн	
ырык ыʼттъыёл нылекʼин рэквыткʼэй кʼэюульын накʼам кʼэюукʼэй нырулкʼин	
эпы нивкʼин «нʼинкʼэю вама кʼората нымкыче нантэргаквым»	
минʼкыри кʼун кʼоранʼы ымы рылик ныгтыкʼэн – гынритэ нынтыкʼин пыткʼы ръоральанма кʼоранʼы ымы рылик ныгтыкʼэн	
ынкʼэната кʼорагынрэтыльыт нылгипэнʼъивэткʼинэт	
нʼинкʼэгтиым эмпэнʼъивэтэ кʼоранлек рыпэт нытэргаткʼэнат	
эпэнэ пылыткунинэт мытлынʼэн класстэ	
кэлиткуплыткук эпы эквэтгъи амнонʼэты	
мэйнʼэтыкым эпы бригадиро нъэлгъи	
эпы нивкʼин энмэн игыр нылекʼин вагыргын эмнунʼкы	
кʼэлюкʼъым тэленъеп гэмо ымы чакʼар хлеб парапар кэнтит ымы яблокыт	
игырым имыръэнут ныныпкирэткʼин трактора ынкъам вездехода	
тэленъепым ыргынан имыръэнут чинит нимтикʼин	
эпы игыр нэквэткʼин амнонʼэты вездехода	
ынкʼэната нийнʼэкʼинэт ымы кимитъыт	
амнонʼэты ныривлыкʼинэт парапар кавкав таакʼат ынкъам кʼутти кимитъыт	
 гивик нанъялгытатынат ныппылюкʼинэт нымнымыт	
томгатгъэ нымэйынʼкʼин нымным льурэн	
ынкы кэтэм эпэн нъэлгъэт кылгынкэн ыннэн парол гивит	
вэнлыги эпы пэлятгъэ эмнунʼкы кʼэлюкʼъым мэйнʼэтгъи ынкы	
ытлён лываквъэ нымнымык вак	
гымнин эпы нʼавтынʼгъэ льурэк  гивик	
нагтонат ыннанмытлынʼэн с	
 нэнэнэт	
игыр эпэн варкыт мынгыткэн нʼирэкʼ парол ытлювъёкʼагтэ ынкъам пыткʼытлювъёкʼагтэ	
вэнлыги эпы мигчирэтыркын эмнунʼкы	
ынан рымагтэты рэнленʼыркынин мигчир	
игырым ытлён кʼонпы эмнунʼкы панэна ныкытгынтаткʼэн	
тэгмигчирэтыльын эпы гэнинэпиривлин медаля «за трудовое отличие» ынкъам «за доблестный труд в ознаменование летия со дня рождения в	
 ынпэвкы пенсиягъэ  гивик	
игырым эпы пэкул гыттэпычьын бригадак ынпыначгын — нинэнинъэйвыкʼинэт аʼачекыт кʼорагынрэтык	
ыргынан нэнлеркын мигчир инкʼун вэты варат ленʼвэттэты нынъэлыркын – ымыльо ынпэвыльыт ынвинрэтыркынэт амкʼынъычо ымы крычмын атвака вама	
ытлювъёта эпы нывинрэткʼин мигчирэтык эмнунʼкы кʼэлюкʼъым ынпэквъи	
мурыгнутэкин кыминʼыт ымы нэрмэвыркынэт	
мытмычвынатыркын инʼкʼун кыминʼыт вэты тааронʼыльо ынпыянвэты ратванʼыт	
кʼорагынрэтыльыт  гивик умэкэтгъэт анадырык съездыгъат	
гымнин эпы пэкул пётр нэмыкʼэй ынкы гатвален	
мигчир — мургин вагыргын	
мигчирэ гантомгавлен армагыргын ынкъам танʼнымытвагыргын оʼравэтльэн	
екатерина омкʼат кэлиткульын льурэкин калеткорак чукоткакэн районкэн *** тынмагтэ гым гъурэтигым кʼэпэрвээмык билибинкэн районык	
гымнин чычеткинэльыт нэмыкʼэй нʼуткэкинэт кʼэпэрвээмыльыт	
гымыкытльэн ытльакʼай энмэн надежда рултынʼэ — ынкʼэн гымнин эпэкʼэй гэпэлкʼэтлин еп гым ныппыльэв вама туркэлигъюлетчыкʼивыльигым кʼэлёкʼ кыргам ырык гым гэмэйнʼэтигым	
еп игыр егтэлыркын гымнин миргыкʼэй мурыгрээн нымытваркын ынин чувченʼнынны номыльын	
ытлён очочо мигчирэтыльэтгъи бригадак	
игыт ытлён пенсияльын	
нэкэм гым эмнунʼкы тытвальатык амкʼынкалепанʼъэвнʼыток	
ырыгрээн нэнэтральатэгым нʼэлвылекы	
ынкыым гымнан нинэльуйгым нʼайыткынык эʼнноткынык тынмагтэ накʼам айвалкʼылтэ кʼутти нутэскʼычыку рыпэт гэнъэтлинэт этаны апайнʼын нивкʼин энмэн тэленъепкин тынмагтэ	
кʼэлёкʼ ынкы тэнʼвытку тыльунэт айвалкʼылымкийнʼыт ынкъам нэнамнʼылёйгым миргын «ылён иаʼм айвалкʼылтэ гатамайнʼынленат этыкʼун гакʼоръаратленат нымкыче	» миргыкʼэе энанымнʼыляквъэ ынкъам ынкʼэната нʼоот кэликэл тыкэлигъэн	
энмэн мурыгчувченʼин вагыргыкэн имыръэкин варкын этынвыт оʼравэтльэн нымытвагыргын нʼаргынгыпы вальын	
этын варкын «нʼаргынкэн» «вээмин» «гырголвагыргэн» «уттычыкукин» «кынтэвагыргыкэн» «акʼавагыргыкэн»	
ынкʼэн — «кэлы»	
ынкъам танʼымыльо этынвыт тааронʼо лынъёлкʼылтэ	
ынкʼэната нытвакʼэнат оттытааронʼ энанкаав вылгыкʼоранмат элгыраткон килвэй	
энмэн кʼэйвэлым оʼравэтльан нывайнʼыкэн вэнлыгиым ынин чимгъун кʼээкʼын кʼолевагыргык «нынымытвакʼэн»	
энмэн ынкы кʼынур ягталма нынымытвакʼэнат	
ымы ныльукʼинэт чычеткинэт яатльат минʼкыри нынымытвакʼэнат	
йынʼэттэтти энмэн ынкʼэн ытри — вайнʼыльыт	
ымы гайманʼэн ныпыткʼъурэткʼинэт ягталльэйпы нэкэм чычаткэнальэпы	
итык мургинэт чувченʼыльыт читым еп торвагыргын энъэлкэ танʼванэван нутэргычыку ыʼннумкэвынэт въик инʼкун кымъэ нэрэткунʼынэт нэрэнтэгиминнʼэннʼынэт чама энмэн пэркылгыргын нутэскʼычыку вак нэкэм кʼырым пэтле ныпкирынэт «кʼолевагыргэты»	
ынкъам пэнинэльыт нымайынлякʼэнат нʼайыткынэты эʼнноткынэты йынрыткынэты	
торвагыргын нъэлык ганъотавынʼнʼоленат нотагты майынляк ытръэч нутэргычыку ромкавынво лынъёлкʼылтэ	
итыкэвын игыт нэмэ ымы эвыт мачынан тэчувченʼнʼэ нынумкэвкʼинэт въильыт эвыт тэгъенʼкы ыннʼин	
гымниным эпэкʼэй тэчувченʼнʼэ гэнтылин	
инкʼун эʼкʼэпэгчинʼыльэ авнайъока кэльэтэ чама танʼэты амранымытванʼа читым гамгаройыръык нытвакʼэнат тайнʼыквыт ярартэ	
игытым кыргам ымы акʼорака мытнъэлмык пыткʼылым кʼонпы уйнʼэ аярарка	
вэлетым тэленъеп ымы энʼэнʼыльыт нытвакʼэнат ынкъам ытри нывинрэткʼинэт егтэлык оʼравэтльак	
мургин ынанъяачыкэн энʼэнʼыльын энмэн вылгыкʼ	
ынин ваны итыркын игыт пригородо билибинык энмэн участок «караль»	
оʼравэтльат мургин ыʼттъыютльэт эвыт этъылвъикэ колё эʼваннʼэнальыт нынилгыпэткʼинэт нэкэм ынпыянвыт эвыт кытнʼэра мэлевкы инкʼун нʼэнъянвыт яатльат авнъарэка ныммигчирэтык	
чинит ымы въикин ваны нынкалыровкʼэн	
оʼравэтльан кʼырым оʼралвагты чимгъульылкʼыл кʼэлюкʼ инʼкʼун «кэльэтэ» пэгчинʼу эвнэлгыкэ ынин чычеткинэт	
нынъотавкʼэнат тымнʼэвэтгавык пынчойгатык экʼэчитык ыргичгу	
накʼам чавчыват мыгчычеткинэльыт	
уйнʼэ нъэлык оʼравэтльан лыгэнэвытым чымчанымэты ныннʼивыкʼинэт пынлыскʼэвыльыт	
ынръам пынлыратыльын тэнʼкʼырым авэтывак ʼниквъэн «ыннʼиннымкин ынкʼэн гэвъилин»	
ытлён риквъэ «ынкʼэным нʼан гэквэтлин ытлён гъирэлкʼытлин»	
кʼутырык еп ягталма нынтэнмавкʼэнат въикин яаёлкʼылтэ эвиръыт	
лымэвыт лыгэн нынмэтъанъетавкʼэнат эʼптыплыткук нылгитэнрымнукʼинэт нэлгыт эвыт панрат	
лымнʼэвыт нынйыпынʼаткʼэнат лыгэн аяакыльэнат эвиръыт еп ягталма тынэёттэ	
яаёттэ эвиръыт ванэван ыныныйпынʼатынат	
ытръэч ыннʼин нынтыкʼинэт нʼъочавчыват	
пэнинэльин ныгтыкʼинэт эвиръыт ынкъам ытлён нынатчьавкʼэн йъэнкы	
ынык кʼача нытрилкʼинэт роолкʼылтэ ытръэч эмкиткит ымы тааʼкойнʼын эвыт ягталма гатаакʼолен чама кʼутти ыʼлгу лынʼъёттэ ягталма нʼэвыскʼэтырык — рытрииръыт титит кʼлявылык — таакойнʼыт валят	
эвыт тъылвъитэ гитлин оʼравэтльан ынкʼэн нытракʼэн кʼэчейыръын ныгитэкʼин ръатъычгырга гэвъилин накʼам нэмэ ытръэч чычеткинэльэ рытраёлкʼыл	
тавэръыгма рытрииръыт ванэван ыʼнтылвалынат ымы ванэван ыʼнпоаʼркэленат	
нынникʼинэт эвиръыт лыгэн тымнʼэпытлякʼ кʼынур гыргычельыт ванэ рытрииръын ыʼнынъомравын	
нынавэръэпаткʼэн пэнинэльын нʼэвыскʼэтэ	
равэръэпанма ымы эвыт нынвэтгаваткʼэн инʼкʼун эвнъэнкʼэткэ нитгъэн равэръэпатык	
равэръэпатыплыткок нъэлевкʼинэт нʼилгэ гыткат мынгыт	
ярак рынма пэнинэльын чычеткинэльыт вэты экъэликэ кʼырым вальылкʼылтэ энмэн эвилюкэ рэнъэлнʼыт нэкэм нʼэнъянвыт	
нэмэ мэрэт кʼырым нотаскʼэты энэрэткыльин	
рынтонʼатынʼнʼок чычеткинэльыт нэкэм нʼэнъянвыт нʼилгэ ныпъурискʼинэт энмэн ыргин ягталгыргын оʼмрэты	
майынляплыткок ныванма ярагты этлы атаалгыляткыльэн панэнальэты энмэн нэрэтинʼугыт ынан	
ынин гэкэнрэт ынык кʼача нынмыкʼэнат ытръэч левыт ванэван ыннэчгытвыгъэн нэлгык рээн нынтыкʼин ныпилгылвикʼин аймакыт нычвиткукʼинэт ынкʼэната нэнъарэкʼэн пэнинэльын	
тэленъеп эвыт чавчыв уйнʼэ гэнъэтлин ынык кʼача ныкʼэтвыкʼин танʼколё кʼорат айвалкʼылтэ ныгичикʼинэт ынкъам нытынмайкʼэнат ынык ванвык кʼача	
кʼэлёкʼъым тыльунэт нымэйынкʼинэт тынмагтэ накʼам тэленъеп кʼаат этаны игыткинэк майынʼкы вальыт рынныт нымэйынʼкʼинэт	
ыннʼин вальын миргин гымыкы рымнʼылявъё пынʼыл вэлетым игыт гымнан лыги минʼкыри тэленъеп лыгъоравэтльат нынумкэвкʼинэт чама гымнан лыги иаʼм нытэйкыкʼинэт тынмагтэ	
тынмагтэ — ынкʼэн ыʼттъыютльин нымытвагыргыт кʼынурым мынивмык энмэн эмнунʼкинэт памятникыт	
ытръэч гымнин миргыкʼэй нычимгъукʼин ръэнут ытлён моргынан мытрапэлянʼын яатльагты кыргам ымы акʼаака мытнъэлмык	
этъопэл вынэ чеэкэй мынъытаалгылянмык яалегты яалвагыргэты эчвэрагыргын ыннʼин кʼонпынʼ танʼакʼорака мыннъэлмык	
кыргам кʼорат — ынкʼэн мургин егтэл	
надежда куляева кэлиткульын кʼэпэрвээмкин калеткоракэн	
 лымнʼылтэ кытгы — кʼунлелюн чакыгэт аʼрэлпынʼо аʼкʼальэпы ныгынтэвкʼин чейвэ гэнʼээккэтэ нʼэргэрык	
ныкитэ вускʼымчыку энмык кувлыткугъи кэмчичьэтгъи	
гыткамлягъэ	
льулгэннин кэмчичьэтыльын нʼээккэтэ ытлыгын	
ытлён нытэнʼъэв эвтылягты пинʼкугъи	
ивтылык турирык ытлыгын эʼйнʼэвнин ивнин — эʼмитлёнайгыт ытлыгигыт		
ивнин ытлыгэ — нʼоткʼэнайгым итыкэвын	
ытръэч этъым тыгыткамлягъак	
нʼээккэтэ ивнин — йыкʼкʼэйым мынрэкʼэквыт минʼкыри мынтыгыт	
ытлыгэ ивнин — евев опопы нʼутку кʼэнанмыгэ	
накʼам трэтэвиминнʼэты гынык лыги лынʼкʼэвигым	
эвыр рэнанмыым ринэплыткугъэ румкэвкыым коракэгты кʼынымпэнрыгэ	
нʼэнку ыʼннатчынʼатгыт ротванвыгъет ыʼннутэргыгыт	
эвыр кʼонлялёрыкы ыннʼэ авнатвыка ыʼнынтыркынигыт	
эвыр нʼэнку нараматанʼыркынэгыт ыннʼэ эʼнкʼэткэ ыʼнматаркынэгыт	
ытлыгын тымнэн румкэвнин	
коракэгты эквэтгъи	
нʼэнку пыкиргъи	
ивнинэт — гымо торыкагты тыгынтэвык гымнин ытлыгын гынтавтыляма гыткамлягъэ	
инэтэнʼнинъэйвыгъи ынан	
инэнинъэйвыплыткугъи иниквъи «нʼутку кʼэнанмыгэ»	
ынкъам чама иниквъи «нʼэнку рэпкиры ротванвыгъет ыʼннутэргыгыт ыʼныргыткун нутэскʼын ыʼнтэйкын атчытванвылкʼыл»	
ынкъам чама ымынʼ иниквъи «кʼонлялёрыкы ыннʼэ атвыка ыʼнынтыркынигыт»	
ынкъам ымы иниквъи «нʼэнку раматанʼык ыннʼэ эʼнкʼэткэ»	
лымаляквъат коракыльыт	
ротванвык нэнутэргыгъэн натаванвынʼын	
ынкы ымычьычонʼэт ныпэркʼытвакʼэн	
кʼынвэр мэчичьу наматагъан	
кыминʼэтгъи ынкы нʼээкык йытонэн	
ынкʼоры нэмэ эʼкʼэльэ йъок гынтэквъи	
минʼкы ныпкиркʼин нʼэнку нэмэ наччыкʼэн	
нʼэнку виин ныматакʼэн	
нэмэ ныгръокʼэн	
эчги нʼэнку ныгръокʼэн нинивкʼинэт ынкэкинэт — кʼырым эвын кʼынымчеквыткы кʼунлелюкʼэй опопы ратан мараквыргын	
ратаннʼавнэн варат нытумгэвыркын	
накʼам эвын нымлыкʼэнат аʼкʼанракʼавынʼ вальыт кʼунлелюнти	
вынэ варат нытумгэвыркын	
вытку ыннʼин нутэкэмлилыплыткугъи вытку ынкы паагъэ мараквыргын вак	
минʼкы ныпирикʼин нэмэ ныматакʼэн нэмэ ныгминʼэткʼин	
нотакавраплыткой кʼэглынангэт паагъэ вак мараквыргын	
эргыпо нъэлгъи кытгы кʼунлелюн чакыгэт	
томгавкытгано нъэлгъи	
кытгынэ мараквыргын эʼнкʼу гэлгылин	
нʼоткʼэн ытръэч	
ынрэмэченʼэнʼыльын кʼлявыл ёаʼнма пэнин ытлён лейвыльын	
кʼол итгъи кʼаайпы нырагтытылякʼэн эвын гэвулкʼытвилин накʼам нэмэ ныёаʼткʼэн	
ампылмыёаʼта кʼынвэр нывилгъи	
ытръэч чата элгытаранʼгъэ	
кʼыепынмын ынкъам эʼчгыткын тыленнинэт ымэты	
ынкʼо йылкʼэтгъи	
гынунныкитэ люур кʼуликʼул валёмнэн	
эвын ынкʼэн кʼуликʼул кʼытлыги кэльин — эʼми тытыл	
эʼми тытыл	
татлыгнэн — аʼм авнатытлярэрка кʼытваркын	
энмэч кʼыгаргывъэчгатгэ	
игынэмэ гымыгтумгык нэнанвэчвавыткойгыт	
кʼэглынангэтым кэлы гэргывъигъи	
антонина кымъытваал калейпы «лыгъоравэтльэн лымнʼылтэ» магаданкэн такниганʼын 	
виктор тымнʼэвйи рэвымрэв гыронʼэт кʼулитэ галгата йыръэтгъи	
ныкирит ныкʼэргыкʼэн	
нʼинкʼэгти эйылкʼыкэ	
йичьэмиттумгыт нэмыкʼэй эйылкʼыкэ нъэлгъэт	
«оккой ръэнут кʼолентогъэ	» — ченʼытгэтгъи ытленъюкʼэй	
ынинэльэ ытленъюкʼэй рамыннонʼэты ивнин «аны ынкʼэн рэвымрэв вакъоонʼнʼок кʼолентогъэ	
кʼыгитэ кэлильыиръыльын кытылкʼык вакъогъэ	
чама нъэйнʼэвыркынимык «эʼвиʼли	
китакʼун мынрачвынʼ кʼыпэвкʼыпэв»	
льэленʼкы илгынръыльын	
нʼаргынэн ыʼттъыёл ынан нинэлкылкʼин	
малятынʼнʼок омкыткынык кавэты нывакъокʼэн	
ёоʼръонʼнʼок умкиинʼкы ралкʼанʼынвын нинэльукʼин	
ёоʼонма ыʼлчыку нытэминнʼыкʼин таранʼык	
рисоватъё тэкэлинʼыльэ	
тагазеннʼыльыт – администрация чукоткакэн автономныкэн округэн ынкъам редакция газетэн «крайний север»	
гэтэйкылин такаленʼынвык «крайний север» тагазеннʼыльын иван оʼмрувъе тайкыёттэ 	
рывъёльавъё  чукоткакэн автономныкэн округ «ыяакэн эйгысӄын» №  ()  январык  г	
 тайкыё газетак «крайнийсевер» с	
  гивинʼит январь кэвылкʼут виктор григорьевич гъурэтлин  январык  гивик кʼорагынрэтыльэн ройыръык ялгынма нʼэлвыльык туманскыкэн эмнунʼкин	
гэкэлиткулин анадыркэн калеткорак колхозмэгчетльэн кытэ гитлин зоотехнико	
гармиятвален провиденияк пограничнико	
 гивик гэнъэтлин тагазеннʼыльо гамэгчерымголен газетак «советкэн чукотка»	
ыннʼингивик тэнʼвытку гакалейпатлен ынин стихотворение	
 гивик стихыт виктор кэвылкʼутын елыльатъёттэ — в	
 сергеевына ынкъам л	
соловьевана гакалейпатленат «литературная газетак» ынкъам москвакэнак журналык	
 гивик магаданкэн такниганʼынвык гэтэйкылин ыʼттъыёлкэн кэликэл виктор кэвылкʼутын «гымнин чукотка» («моя чукотка») лыгъоравэтльэн ынкъам русильин йилымил	
нʼирэкʼэв кэликэл гэтэйкылин москвак нэмыкʼэй  гивик — «пусть стоит мороз»	
 гивик поэт гэнъэтлин члено союзэн писателен ссср	
гаялгытлен магаданэты ынкэкин такниганʼынвык гэмэгчерымголен редакторойилыльэтыльу	
 гивиткунʼит гэкэлиткулин высшие литературныкэн курсык москвак	
 гивик магаданык гэтэйкылин русильинлыгъоравэтльэн разговорник тэкэлинʼыльу гитлин кэвылкʼут	
 июнык  гивик ытлён гэпэлкʼэтлин ленинградык	
таисия гухувъе — айванальэн поэтесса ( ) гъурэтлин  январык нымнымык вэлкʼыл	
гэкэлиткулин анадыркэн педучилищек гатвален vi ымнотаеквэкэн фестивалынвык нʼиныльин ынкъам студентэн москвак гивик	
гэпэлкʼэтлин  майык  гивик	
ынинэт стихыт гакалейпатленат сборникык «творчество народов дальнего востока» (магадан )	
июль вэкʼэт валентина кагъевна гъурэтлин июлык  гивик увэлек	
еп нʼээккэкʼэю вама энмэч гэйгулетлин ванʼэк ча эленʼитыльу анʼкʼагыннэгнʼыттыльык рээн нъытвыльэткʼин	
 гивик гэмигчирэтлин библиотекак инчьэвикин	
ынкʼоры ганымытвален марковок гитлин ванʼэльо	
 гивик гаялгытлен анадырэты гэмигчирэтлин ванʼэрак «северянка»	
гитлин депутато райсоветэн	
кʼав гивиткук тайкымгонэнат стихыт ынкъам пынʼылтэлтэ	
ыʼттъыёлкэнат стихыт ынкъам пынʼылтэлтэ ынинэт гэйилыльэтлинэт эргыпатыльа писателя владилен леонтьевына	
стихыт валентина вэкʼэтын гакалейпатленат газетак альманахык «на севере дальнем» сборникык «пою тебя чукотка» «любовь провинциалки» кʼутти	
 гивик магаданык лыгъоравэтльаелымэл гэтэйкылин ынин кэликэл «танойгыайкотльат»	
 гивик ынкʼэн кэликэл гэтэйкылин парижык францияльэн йилымил	
 гивик такниганʼынвык анадырык гэтэйкылин кэликэл «тынʼэнʼнʼы» лыгъоравэтльэн ынкъам русильин йилымил	
нымытваркын анадырык	
илья юрьев (и	
 гъурэтлин  июлык  гивик гэпэлкʼэтлин сентябрык  гивик	
чукоткагты гэпкитлин нʼэргэрык  гивик	
гэмигчирэтлин поселкак полярный ынкъам городык пээк чаакэн районкэн	
гитлин журналисто редакторо газетак «огни арктики»	
 гивик ынинэт стихыт гакалейпатленат журналык «октябрь» «север» «сибирь» альманахык «ладога» «на севере дальнем» областякэнат газетак ленинградкэн ынкъам магаданкэн	
яачынʼкэн гивиткунʼит гитлин редакторо газетэн «полярная звезда»	
август  ( июлык)  гивик гантомгавлен пост новомариинск (г	
 талпынʼнʼок xix век чымкʼык оʼравэтльат колё гъанкʼаръатынʼнʼоленат льук тымнʼэтвальатыльын правительство ынаныяакэн северовостокык америкальыт ыннʼэнкʼачкэн нутэйиквик аръаля гаройвавленат имырэкʼыткук — вилыткук лейвык	
эмкʼынгивик мыкынʼ гаймавынʼнʼоленат ынкыри америкальэн ыʼвыт ръэвнʼыттыльыт	
ыннʼингивиткук ныркывкʼэн нутэйиквик чукоткэн лёнʼытвальын инэнлекин администрация	
 гивик гантомгавлен анадыркэн уезд лымэвыр округ	
 июлык клипер «разбойник» гэпкитлин эʼнʼыткынык александрын гэмпэлинэт тэпкʼэк турыпкитльэт ынкъам ынкы таранʼымгогъат	
таранʼыплыткок ярак гангырголявлен россиякэн флаг	
ыннʼин томгатгъэ пост новомариинск	
нʼутингивик ынкʼэнын рэнъэлнʼыт  гивинʼитти рытомгавтагнэпы	
 августык олег куваевын — писателен ытлён вак нъынъэлынэт  эленʼитти	
геолого гитлин ынкъам лымынкы чукоткак гатвален	
 гэвэтагнэпы моогъэ тэкэлинʼык	
гэтэйкылинэт ынинэт пынʼылтэлтэ кэлик «чудаки живут на востоке» «весенняя охота на гусей» «птица капитана росса» «дом для бродяг» «тройной полярный сюжет» «к вам и сразу обратно»	
роман «территория» гатанʼэргыпатлен мурыгнутэк	
гэпэлкʼэтлин апрелык  гивик	
 гивинʼитти галягъат титэ анадырык гэтэйкыплыткулин дворец пионерэн ()	
ынкʼэн яранʼы кʼол танʼпэральо итыркын городык	
главный инженеро таранʼкы гитлин михаил галахов главный архитекторо — антонио михе	
сентябрь  сентябрык  гивик гантомгавлен ивылтикин район указыгъет президиумэн верховныкэн советэн рсфср	
эвыннымным  эквыкыннот	
районык варкыт нымнымыт оʼмваан ванʼкʼарэман кэнʼиергын нутэпынмын озерный вэлкʼыл	
авынотраслят сельскакэн хозяйствэн анʼкʼагыннэгнʼыттыгыргын ыннынʼыттыгыргын ынкъам кʼорагынрэтгыргын	
районык варкыт сельхозпредприятият иумапо «востокагро» мусхп «возрождение» ынкъам мусхп «амгуэма»	
 сентябрык  гивик галяйвымголенат ринʼъэтвыт ръэтъеквэ чукоткааляска	
ынанъыттъыёл ынкʼэн гатвален ръэтыгъет «анадырьанкориджпровидениямагадан»	
гэринʼэлейвылинэт  оʼравэтльат ынкъам гэйнʼэлинэт  тоннат инэнʼин	
ринʼэк гаяаленат мыкынʼ к линʼыткучьывытгырти	
 сентябрык гъурэтлин писатель анатолий пчелкин ( )	
гъармиятвален угольныекопик	
ынанъыттъыёлкэн ынин кэликэл гэтэйкылин магаданык  гивик	
гэргыпатлен тэйкыплыткук кэлит «душа болит» «тринадцать месяцев» «мерзлый ветер» «глубина вздоха»	
ынан гэйилыльэтлинэт стихыт антонина кымъытваалын михаил ваалгыргынэн сергей тиркыгинʼын владимир тынʼэскʼынин кʼутыргин поэтыргэн чукоткакэн ынкъам айгыскʼынʼкʼачкэн	
 гивик гэнъэтлин члено союзэн писателен	
ганымытвален анадырык эквыкыннотык палаткак	
заслыженныкэн мигчитльэн культурэн рф	
лауреат премиен литераторыргэн эйгыскʼин нынныльын ю	
октябрь  гивинʼитти галягъат титэ  гивик анадырык гантомгавлен педагогическыкэн училище варатыргэн ынаныяакэн эйгыскʼыкин	
чит ынкы гатваленат ытръэч нʼирэкʼ класстэ подготовительныкэн ынкъам первый	
ынанъыттъыёлкэнат кэлиныгйивэтыльу училищек гитлинэт а	
 бондарева	
педучилищек гэкэлиткулинэт нʼоткʼоры эргыпатыльыт оʼравэтльат анна нутэтэгрынʼэ юрий рытгэв антонина кымъытваал владимир тынʼэскʼын нина ваал николай макотрик раиса баум светлана тагъёк николай тэвлянто валентина кагаксерикова нина булитемельянова идея кымъырултынʼэкуликова светлана горскаямедведева владимир панков михаил край владимир тымъэттъувйи галина ваалнʼавыт елена етылкʼутнутэкэу виктор гэманкау софья домбровская надежда оʼткэ инесса бутузовадорогань прасковья дьячкова ирина гырголнʼавыт николай лыляйнʼын юрий тэгрынкэу вера ролтатгыргынатэгрынкэу алексей куркутский эмма тагрытваалвулкʼынʼэ александр вулкʼынʼэ иван уваургин елена уваургина юрий анʼкʼы светлана овтина нымкыкʼинэт кʼутти	
декабрь  декабрык  оʼратъылёнʼэт айванальэн поэтессан татьяна ачиргинан ()	
гъурэтлин марковок	
гэкэлиткулин свердловскыкэн государственныкэн университетык факультетык журналистикэн	
гитлин корреспонденто радио секретаро окружкомэн влксм телевиденияк секретаро ассоциациен эвыннʼуткэкыльин	
стихыт тэйкыркынинэт русильин йилымил	
кэликэл ынин «белоночье» гэтэйкылин магаданык  гивик	
нымытваркын анадырык	
 декабрык гъурэтлин лыгъоравэтльэн поэт сергей тиркыгинʼ ()	
ынанъыттъыёлкэнат ынинэт стихыт гакалейпатленат  гивик газетак «советкэн чукотка»	
гэкэлиткулин благовещенскыкэн художественныкэн училищек	
 гивик магаданык гэтэйкылин ынин кэликэл «лети мой день» русильин ынкъам лыгъоравэтльэн йилымил	
гитлин кʼорагынрэтыльо	
ынан гэнумэкэвлинэт нымкыкʼин лымнʼылтэ кытъаткэым игыр тымнʼэквъат ынкʼэнат	
гэпэлкʼэтлин  майык  гивик	
 декабрык гъурэтлин лыгъоравэтльэн поэтесса ученая раиса рагтытваал ()	
гэкэлиткулин анадыркэн педучилищек	
гэмигчирэтлин элкʼэтвээмкин калеткорак воспитателё ватыркакэн интернатык	
гэкэлиткулин магаданкэн институтык гитлин инструкторо отделен айгыскʼываратыргэн магаданкэн облисполкомык	
  гивинʼит гэмигчирэтлин чукоткакэн нутэгъюлеткин музейык	
гитлин мигчитльу магаданкэн областякэн нутэгъюлеткин музейык	
гэпэлкʼэтлин  сентябрык  гивик	
ынинэт стихыт гакалейпатленат альманахык «на севере дальнем» ынан гэтэйкылинэт наукагъёляткэнат статьят калейпатъёттэ магаданык «краеведческие записки»	
нʼутингивик рэнъэлнʼыт	
 гивинʼитти оʼраттагнэпы лыгъоравэтльэн поэт михаил ваалгыргын ()	
ытлён гъурэтлин вэлкʼылык	
гэкэлиткулин округкэн вилыткумигчитльин калеткорак гитлин гыннигнэлгынумэкэвыльу	
кʼол гитлин майнʼыёаʼнма гагытканкʼэтавлен	
ынанъыттъыёлкэнат стихыт ынинэт гакалейпатленат газетак «советкэн чукотка» ынкъам альманахык «на севере дальнем»	
ынанъыттъыёлкэн ынин кэликэл гэтэйкылин лыгъоравэтльаелымэл  гивик	
 гивик гэтэйкылин ынин кэликэл русильин йилымил йилыльэтыльу гитлинэт анатолий пчелкин ынкъам владимир сергеев	
 гивик гэнъэтлин член союзэн писателен ссср	
гэпэлкʼэтлин  гивик	
 гивинʼитти оʼраттагнэпы лыгъоравэтльэн поэт владимир етытэгын ()	
гэкэлиткулин анадыркэн педучилищек	
калеткома ынкы тэйкынинэт ынанъыттъыёлкэнат стихыт эʼмитлёнат гакалейпатленат рукописныкэн журналык «юность»	
гэмигчирэтлин канчаланкэн калеткорак	
 гивик гараквачален ленинградык	
 гивинʼитти оʼраттагнэпы художникванʼкʼыттамэннʼыльын иван сэйгутэгын ()	
ытлён — заслуженныкэн художник	
рф лауреат премиен нынныльын и	
репинын	
гъурэтлин увэлек ройыръык ванʼкʼыттамэннʼыльэн	
анʼкʼагыннэгнʼыттыльо ынкъам кʼорагынрэтыльо гитлин армияплыткок	
ынан тайкыёттэ ромкавытваркыт музейык увэлекин ванʼкʼыттамэннʼыракэн музейныкэн центрык «наследие чукотки» магаданкэн областякэн нутэгъюлеткин музейык музейык вараткэн искусствэн москвак сергиевопосадскыкэн государственныкэн историкохудожественныкэн музейык заповедникык галереяк арктическыкэн искусствэн (г	
 гивинʼитти оʼраттагнэпы лыгъоравэтльэн писатель василий ятыргын ()	
кʼорагынрэтыльэн экык	
ыннынʼыттыльу гитлин артелык анадыркэн таннынʼкомбинатэн гэкэлиткулин волкʼытвэкалеткорак нʼиныльин	
 гивиткунʼит гитлин милиционеро	
ынкʼоры гэнъэтлин секретаро исполкомык анадыркэн сельсоветэн варатэн депутатыргэн яачы  ынкэкин председателё	
 гэвэтагнэпы —тайкымготагнэпы лыгъоравэтльагазета «советкэн чукотка» — ынан калейпатымгонэнат лымнʼылтэ ынкы лымнʼэ ныппылюкʼинэт пынʼылтэлтэ	
ынкатагнэпы гатайкымголен повесть «нʼинкʼэй нымнымгыпы»	
 гивик ятыргын гаялгытлен ынпычьын аккагты валкʼылеты минʼкы ытлён нэльугъэн председателё	
ынкатагнэты гэтэйкылинэт нʼырокʼ ынинэт кэлитповестыт «мальчик из стойбища» «судьба мужчину не балует» «сказки севера» русильин ынкъам лыгъоравэтльэн йилымил	
гэпэлкʼэтлин ятыргын  январык  гивик	
 гивинʼитти оʼраттагнэпы вуквол — ванʼкʼыттамэннʼыльын ()	
ытлён гэтэнʼнинъэйвылин ытлыгэ кʼалмона	
пэтле аʼачек гыюлетгъи ынкъам ынинэт тайкыёттэ ганкалыровымголенат майнʼывыставкак москвак ынкъам ленинградык музейык третьяковскыкэн галереяк	
ынан гарисоватлен лымнʼылкалекал тынʼэтэгнынин	
майнʼымаравынвык вуквол нанмыгъан	
гъурэтлин ытлён увэлек кʼача нʼъочьыройыръык	
ытлыгын нанʼкʼагыннэгнʼыттыкʼэн яракым вама нинэтэйкыкʼинэт ванʼкʼытгыпы имыръэнутэт — умкʼэт ынкъам мэмылтэ	
чукоткагты шхуната (ыʼтвэ) ныеткʼинэт америкальыт ынкъам тъэрвитльу ныркуркʼинэт тайкыёттэ ванʼкʼыттамэннʼыльа	
вуквол ынкъам ынин йичьэмиттумгын туккай (нʼоткʼоры нъэлыльын эргыпатыльо ванʼкʼыттамэннʼыльо) нывинрэткʼинэт ытлыгэты	
ейвэчевык йичьэмиттумгыт чинит нымытванʼнʼогъат	
январык  гивик увэлек гантомгавлен ыʼттъыёлкэн пионерэн отряд	
вуквол нъэлгъи ынанъыттъыёлкэн пионеро	
ытлён гыюлетгъи увичвэтык мандолината	
музейныкэн центрык «наследие чукотки» ромкавытваркын вээлыгтыё аʼйнʼананʼаткооркестр	
кэлиткуплыткук кʼав классык  гивик вуквол мэгчерымгогъэ колхозык	
 гивиткунʼит вуквол гэмигчирэтлин райисполкомык йилыльэтыльу	
ноябрык  гивик ытлён гамэгчерымголен увэлекин интегралык кʼымэлым мыкынʼ ванʼнʼогъэ ванʼкʼыттамэннʼырак минʼкы тэйкынинэт нымкыкʼин произведеният ванʼкʼытык	
нʼаргартагнэпы  гивикин майтагнэты  гивикин вуквол гатвален москвак минʼкыри ытлён гэннʼивылин райинтегралсоюза (кооперативныкэн ванвыкэн организацията имыръэтэминнʼэтыльын) яачы гатвален ымсоюзкэн комитетык вагыргыгъет искусствэн	
ытлён гитлин стипендияпэрэльо кумъин нʼингыютльин	
москвак вукволына гантэнмавлен республикакэн выставка вараткэн минъутэминнʼэткин эʼмитлён гэнвэнтылин мартык  гивик третьяковскыкэн галереяк	
майык  гивик вуквол гэквэтлин ленинградэты ынкъам гакалеткомголен подготовительныкэн курсык институтэн айгыскʼываратыргэн	
вама ленинградык ытлён вэты гэкʼитпыльэтлин тэминнʼэтык	
ытлён гитлин нинъэйвыткульу йилыльэтыльу ынкъам редакторо кэлик лыгъоравэтльаелымэл	
майтагнэпы сентябртагнэты  гивикин вуквол гэкэлиткулин ленинградкэн институтык айгыскʼываратыргэн	
  гивинʼит  сентябртагнэпы  гивикин раквачатагнэты  гивик вуквол гатвален челгыармияк	
яачынʼкэнат нымытвавагыргыт вукволын ратгэмавнэн	
лыги ытлён гъармиятвален витебскык	
 гивинʼитти оʼраттагнэпы николай дауркин (таннʼытан) — гъурэтлин амрытэнма  гивик — гэпэлкʼэтлин галяк  гивинʼит	
николай иванович дауркин (таннʼытан) — лыгъоравэтльан дворянин россиякэн нутэлейвыльын ынкъам анʼкʼаляйвыльын географ такартанʼыльын гыюлетыльын чукоткакэн нутэйиквик ынкъам аляскак	
 гивик командира казакэн отрядэн д	
 павлуцкийына рымайнʼавынво ганрагтатлен лыгъоравэтльанʼэнкʼай таннʼытан мъанымнымгыпы энурмик кʼачакэн	
янор нʼинкʼэй ганымытвален анадыркэн острогык ынкʼоры — якутскык минʼкы гыюленнинэт русильин ынкъам якутыльэн йилыт калечетгыргын	
якутскык ытлён таннʼымэл кальатааронʼыльо нэтчыгъэн	
ытлыгылкʼылю кальатааронʼыльо нъалма гитлин якутыльэн подьячий иван борисов тывъё дауркиныно	
ынкʼэната лыгъоравэтльан таннʼытан нъэлгъи николай дауркиныно	
 гивик николай дауркин гэквэтлин тобольскэты нъэлгъи казако элеръукым яврэна найпатын йилыльэтыльу анадыркэн острогык	
элек  гивик ытлён гэкʼитпыльэтлин ляйвыма ыʼтвэ анадырьваамъеквэ  гивикым дауркинына кэлинин ынанъыттъыёлкэн нутэкэликэл чукоткэн (аколымаваампыкэргыргытагнэпы анадырьваампыкэргыргытагнэты беринговкэн иʼрвытгыр ынкъам нутэтъул айгыскʼыамерикэн)	
ынкʼэн нутэкэликэл гаяален  гэвэтагнэты	
 гивиткунʼит гитлин йилыльэтыльу экспедицияк вальын медвежьи илирыткук эʼмитлёнат нывытрэткʼинэт аколымаваампыкэргыргыгъет анʼкʼак	
 гивик дауркин гатвален экспедицияк и	
 сарычевын июнык  гивик гатвален илирык диомидын аляскак ынкъам и	
 кобелевына рээн тэнʼвытку нэльун бухта порткларенс	
биллингсына рээн нымкъэв гэлейвылин чукоткаеквэ	
экспедицияплыткок  гивик дауркин якутскык гагтытъылынʼнʼолен	
ынкʼоры гаялгытлен охотскэты минʼкы аляръотагнэты  гивикин гитлин йилыльэтыльу	
ынин вагыргын рымагтэты гэмо	
элгулекʼ яачынʼкэнат гивинʼитти ганымытвален охотскык лымэвыр якутскык	
ынин нынныгйит тывыркын чымкʼык нутэйиквин чукоткакэн — айгыскʼынэкъаянʼкʼачкэн вытгыр колючикэн ынкъам мечигменкэн кынманʼкʼакэн	
 гивинʼитти галягъат рытомгавтагнэпы семен дежневына анадыркэн острог ()	
 гивинʼитти галягъат ватагнэпы нʼирэкʼэв поход дмитрий павлуцкийын чукоткагты ()	
 гивинʼитти галягъат плыткотагнэпы ляйвыгыргын чукоткагты русильин нутэлейвыльин ынкъам наукагъёлятыльэн эйгыскʼык ф	
 гивинʼитти галягъат титэ ганъомравлен чукоткакэн духовныкэн миссия ролятъё якутскыкэн епархиягты ()	
 гивинʼитти оʼраттагнэпы член первого ревкома чукотки а	
 гивинʼитти оʼраттагнэпы ванʼкʼыткалечетыльын хухутан член союзэн художникэн рсфср заслуженныкэн художник рсфср ()	
 гивинʼитти галягъат титэ чукоткак ганвэтгыльавлен кылянво вагыргынлягыргын советыргэн ынкъам гантомгавлен ыʼттъыёлкэн ревком чукотки минʼкы гыттэпычьу гитлин м	
 гивинʼитти оʼраттагнэпы д	
тымнʼэтагын — кʼол ынанъыттъыёлкэн ринʼъэтвыткульын чукоткакэн вальын майнʼымаравынвык почетныкэн полярник ()	
 гивинʼитти оʼраттагнэпы b	
франтова — заслуженныкэн кэлиныгйивэтыльын калеткоракэн рф директор анадыркэн педучилищен вальын майнʼымаравынвык ( мартык )	
 гивинʼитти галягъат титэ чукоткакэн районык гамэгчерымголен красная яранга (челгыран) — ыʼттъыёлкэн учреждение культурэн чукоткак ()	
 гивинʼитти галягъат ватагнэпы ынанъыттъыёлкэн айванальэн съезд советыргэн нымнымык уназик провидениякэн районкэн ( апрелык )	
 гивинʼитти галягъат титэ намгонат винрэтык челюскиныльыт — ыʼтвыткульыт ынкъам лейвыльыт парохода «челюскин» эʼмитлён гарынкытлен гилык ынкъам гэпылкʼэтлин (февраль )	
 эленʼитти о	
тымнʼъэттъувъен — заслуженныкэн врачен рсфср отличникэн здравоохранениен ( апрелык )	
 эленʼитти а	
шарыпован — медикэн урэмигчирэтыльин чукоткак ( августык )	
 эленʼитти н	
макотрикын — кэлиныгйивэтыльин урэмигчирэтыльин ( январык )	
 эленʼитти г	
тынʼанкʼэргавын — эргыпатыльэн геологэн чукоткакэн ( октябрык )	
 гивинʼитти галягъат тайкыплыткотагнэпы анадыркэн радиоцентр ( апрелык )	
 гивинʼитти оʼраттагнэпы писатель н	
 гивинʼитти оʼраттагнэпы поэт с	
 гивинʼитти оʼраттагнэпы заслуженныкэн художник рф в	
истомин оранымытвальын чукоткак ()	
 эленʼитти н	
 ваалын  кэлиныгйивэтыльин урэмигчирэтыльин ( декабрык )	
 эленʼитти в	
 етыльынин — экономистэн ( октябрык )	
 эленʼитти а	
оʼмрыпкирын — экономистэн ( декабрык )	
 гивинʼитти галягъат титэ гатвален эʼнныпэнʼконʼкʼач (березово) эрвывэчепыгыргын чавчывэн микынти гъэнкʼэтлинэт колхозатык (льэленʼ )	
 эленʼитти айванальэн поэтэн а	
 гантэнмавлен калейпатынво мигчитльэрык округкэн библиотекак гэйилыльэтлин иван оʼмрувъена	
виилыгтыт михаил гермашовын тагазеннʼыльыт – администрация чукоткакэн автономныкэн округэн ынкъам редакция газетэн «крайний север» гэтэйкылин такаленʼынвык «крайний север» тагазеннʼыльын иван оʼмрувъе  чао г	
ru | тайкыёттэ 	
рывъёльавъё  чукоткакэн автономныкэн округэн «ыяакэн эйгысӄын» № ()  январык  г	
 тайкыё газетак «крайний север» нутэтумгыт ытля гэӈээккэтэ льуркыниткы виилыгтык	
ытльэн нынны тымӈъэттьывйи русильымил — ольгадмитриевна	
ытлён лыги чукоткальа нэкэм ынпыянва	
ӄэлюӄ эвын еп советкэн вагыргынляма ольга дмитриевна гатаӈэргыпатлен	
уʼрэтыльын рыркайпияк гэкэлиткулин хабаровскыкэн мединститутык ординатурак вальын ыттъыёлкэн москвакэн мединститутык нынныльын сеченовын	
гитлин авынтерапевто округык заместителё главврачен главврачо центрык медпрофилактикэн	
игыр ытлён — главврач анадыркэн поликлиникэн увд	
ольга дмитриевна — заслуженныкэн врач россиякэн федерациен (виилыгтык ытлён мраӈӄач)	
ынык ӄача— ӈээкык алена реснайс художник	
мигчирэтыркын санктпетербургыкэн госпедуниверситетык	
ынан тайкыёттэ картинат ганкалыровленат выставканвык анадырык ригак москвак санктпетербургык	
айгоон вама ыʼлёӈэт эвынӈуткэкыльин тынэё ынан вытычгын жюритэ ынантаӈпэрачьо гатвылен	
виилыгтын иван оʼмрувъен	
ръапыӈыл	
— тэкэлиӈыльэ юрий рытгэвынэ тэйкынин лымӈэ ӄол кэликэл – «чукотский анекдот» русильин йилымил	
чукоткагты гэныпкирэтлинэт  кэлит	
роман энмэч начитайыркын районыткок округэн ынкъам гичиву мыквэтгаво нэлгыркын	
ынкы гатвылен ынӈытъэкин нымытвавагыргын эвынӈуткэкыльин	
ӄав гивиткуӈит xx векэн рэмкын ынӈатал гагтытавэмэнӈылен эмыраӄгыпы гаӈъолен	
туркэликэл рытгэвын  мычвын ӄэтпыквын ыʼттъыёлягты нымытвакэн чукоткальыт	
— талпыӈӈок атъылёкэ (декабрйъэлгын) вылӄынтонвык вальын чымче угольные копик нутэсӄычыку мэгчеранма гараквачаленат ӈыроргатрэ вылӄынтольыт	
— нэсӄэкым гатвален землетрясение – нутэчыкун ынӈэнӄачкэн гагтэлёльатлен гэвиврэльэтлин	
ӄэтэв мэӈин люнрэӄыльын – ымыльо гэегтэлетлинэт эчвэрагыргын	
ытръэч амыргынан пэтыраӄагтэ еп ӄав гивиткук тайкыёттэ таӈэтъо гачыӈатчетленат гапэрӄыпэраӈӈоленат – лыгэным мэчичьу ӄутти аʼӄаяаӈ гэнъэтлинэт	
чукотская ездовая нарта –  стр	
кухня аборигенов –  стр	
 чимгъуу мынылгыгъэн тылянтыяата мытрэнтыӈынэт	
мургинэт ыʼттъыютльэт лыгитэленъеп ванэван аʼткэгма нынымытванат миӈкри ӄун ӄорат тэгнытэӈъэв ныгынритӄинэт тэӈу ынкъам эӈъэлю нылгыӄинэт	
лыгэным эмэлкэ ватомго нырылгыӄэнат	
титэ ӈъочьыт ныӄорагынрэтыӈӈоӄэнат чавчывата ӄол нинэнтыӄинэт нэналпынрыӄэнат ӄэюуӄэе	
ынӄэн ӄэюуӄэй нымкэттылеӄин	
ынкъам ыныкит ныторымгоӄэнат мэйӈэтык ӄэюуӄэгти  лыгэн лыгитуръурэтӄэю нывилюптыӄинэт	
ынӄоры вилюптытъулти ныныпъавӄэнат нырылгыӄэнат ныёӄэнат тэючгычыку	
тэленъеп таӈымыльо ӄорат лыги нылгыӄинэт – тъэр ӄэюут тъэр тыркыльыт рэквытти	
ытлыгырык нынкалыровӄэн ӈэнӄаеты миӈкри гэвилюптылин ӄэюуӄэй миӈкри ӄэӈульыт гыткат нэлгын	
ынӄоры рымагтэты ӄэюуӄэй нымэйӈэттылеӄин нытэӈмэйӈэтӄинэт рынныт нэмыӄэй ынӄэн нэнатаӈынкалыровӄэн ытлыгэ нинивӄин экык – ӈаанӄэн аныӄун ӄыгитэгын миӈкри вальын рыннылгын миӈкри рэмэйӈэтгъэ тэнлыги ӄытчыгын мургин ӄораӈы	
лым нынтомгавӄэнат муульэткинэт ӄорат гакаӈыльыӄорат	
ынпыянва нытэӈнинъэйвыӄинэт ӈэнъянвыт ипэ миӈкри таӈыӈ ӄорагынрэтык	
ынӄэным аляръоӈӈок кыткытръоӈӈок ӄорат нылгиӄупӄытвиӄинэт миӈкри ӄун кэлиӈӈэт ӄорарыгрыгчыко тылемэйӈэтэ нитӄинэт	
ынӄэнат рычват еп кэлиӈӈэлӄылти кэтэм нымэйӈэттылеӄинэт ынӄоры нынчимиръэвӄин нэлгын нынтоӄэнат лыгэн нэрэтыткуӄинэт	
аляръоӈӈокым ынӄэнат нэмэ кэлиӈӈэну нынъэлӄинэт	
гымнаным ныппыльэв еп экэлиткукэ вама тылгитэнльунэт миӈкри нырычваӈыттыӄэнат	
ӄорат ӄынур «нымчунэӈэткуйвыӄинэт» лыгэным нымлюйвыӄинэт	
эрэтыльыт рычват нынумэкэвӄинэт ынӄоры нынылвэтӄинэт	
ынӈин ӄорат эмкумъу нылгыӄинэт иӈӄун эвнэӄупӄэткэ эвнэтэвиминӈыкэ нъитыркынэт	
ынкъам тэленъеп ӄупӄыльын ӄоратъол ванэван ыʼннугъэн оʼравэтльата лыгэн ынӄэната ыʼттъыт нырэӈэтӄинэт	
кытоотъяп ванэван ыʼлӄэпыт ынъяанат торвыӈык таӈымыльо пагтылгыт ныкылвэтӄинэт	
игырым мэчичьу таӈымыльо ӄытличьу нэтчыгъэн ипэ ынӄэната этъым мытъоӈӈомык	
вэчьым вэлер ӄутти таӈъяаӈ вальыт нымытвавагыргыт игыр мынъыкэтъоркынат ынӄоры гиливу эӈъэлю мынъылгыркынэт	
екатерина кэвыӈэвыт г	
 магадан ынӈин ӄорагынрэтгъат мынытвынат ӄутти мигчитти ӄорагынрэткэн хозяйствоткок округэн галяльын гивик	
янор – миӈкыри вальыт инъэтти гатваленат  январык  гивик	
ымыльэты ӈэлвыльык гэгынритлинэт  ӄаат ынкыгрээн рэквытти – 	
кытур ынанмыгӄаальо гитлин сельхозпредприятие нынныльын первого ревкома чукотки – 	
ӈутингивик нэмэ ыӈӄэн янотгъэ – ынкы гынритыркыт  ӄаат	
кытур ымыльэты анадыркэн районык гэгынритлинэт  ӄаат ӈутингивик – 	
кытур чымчыльо гитлин билибинкэн район миӈкы гатваленат  ӄаат	
ӈутингивик ынӄэм район галянэн ивылтикин района миӈкы вагъат  ӄаат билибинкэным  	
галяльын гивик гинъэтэтлинэт ӄорагынрэтык сельхозпредприятият «ваежский» «марковский» «канчаланский» – ӄотӄэн таӈэтъо миӈкы кытур гатваленат  ӄаат ӈутингивикым – 	
анадыркэн районык аӄаака нъэлгъэт сельхозпредприятие «краснено» ынкъам фермеркэн «лиман»	
ватыркальэн ӈэлвыл нэмыӄэй гэмэчымкэтлин кытур гатваленат ынкы  ӄаат ӈутингивик – 	
нивӄинэт ӈутингивик ынкэкыльэ коръёлӄыл ӈэлвыл каракыльэпы – ыннэн тысячмэл ӄаальын	
билибинкэн районык гинъэтэтлинэт «тополевое» «турваургин» «анюйский» «ильгувеем»	
ивылтикин районык «возрождение» гэтъэттывилин ӈэлвыл	
провидениякэн районык нэмыӄэй гэмэчымкэтлин ӈэлвыл	
чукоткакэн районык ӈирэӄ хозяйствот «заполярье» ынкъам «ӄэпэр» гинъэтэтлинэт ӄорагынрэтык	
чаакэн районык «ичунь» «певек» ынкъам «энмитагино» эʼптэ лёӈылвавыльыт ӄорагынрэтык	
сельхозпредприятие шмидтыкин районкэн «пионер» ӄымэк ыннэн тысячмэл гинэнымкэвлин ӄaaк	
ынӈин вальыт цифрат ӄорагынрэткэн гатвыленат департамента промышленныкэн ынкъам сельскохозяйственныкэн политикэн чукоткакэн автономныкэн округэн ынкэкин главный специалиста игорь тогошиевына	
оʼмрувъе чавчывэн вагыргыт орвыт лыгъоравэтльэн орвыт гатайкымголенат лыгитэленъеп	
чукоткак нэтэйкыркынэт ӈирэӄ тэнаӈаӈорвыт эчеэттик ынкъам рэпалӄоолгын	
торвыӈык ныяаӄэнат гэвыт вылгил ёмроттыт рынныт ӈилгыт гитлеӈ	
рэпалӄоолгын нытэйкыӄин ӈыронӈынӈыльо ынкы вальылӄылтэ ӈирэӄ илгынвитти	
пагтылгыт орвэн ыʼттъыёчаӈӄач нынкэӈэвӄинэт	
ӈынӈыт нытэйкыӄинэт вылгэлгыпы ынкъам рыннэпы	
эчеэттик тайкыма нынъомравӄэн нэлгилгэ	
ынӄэн оргоор нымыркуӄин	
ыннанмытлыӈӈынӈыльын ынкы ӈыроӄ рыврилти ыннэн элгыкватволвоттын ӈирэӄ арэчгыт ӈыроӄ энаӈанвыкэн вулвуттыт ынкъам ӈирэӄ яаʼрэнаӈат	
ӈынӈыт нытэйкыӄинэт вылгэлгыпы эвытлым гэвоттэпы	
муутэ ляйвыгыргын чукоткак хабаровскыкэн такнигаӈынвын г	
 нутэнкэу льорайпы галина федоровна  русильымил	
чавчывэн яатльан	
итыркын пекаро кондитеро	
рымэйӈэвыркынинэт ӈраӄ кмиӈыт	
ӄол нитӄин ныӄитпэвӄин тэгрэмӈык тастихӈык	
ӄычитайгыткы ӄутти	
ӄинэгитэ ӄинэгитэ аʼмын гыым аны гыым ныгтиӈигым	
ныйылӄыӄин ытлён ныӄытлиӄин чама ӈэвъэну ритыӈ чамъам	
ӄэльу мургин таӈраӈ	
ӄинэгитэ аʼмын гыым унмык эйылӄэткыльигым	
агтамкыльэн ытлён эгтиӈкыльин чама ӈэвъэну ритыӈ чамъам	
ӄэльу мургин таӈраӈ	
ӄинэгитэ аʼмын гыым гыым ӄэльу ныгтамэгым	
ынӄэн ӈэвысӄэт ныпичыӄин имырэӄык ныкичыӄин ӈэвъэну ритыӈ чамъам	
ӄэльу мургин таӈраӈ	
эты ыʼвэӄучу ритыӈ чамъам ӄэльу ынин таӈраӈ	
опопы ытлён авнаӈавтыӈка нэкэмӄун аӄлявылка	
ӈинӄэй ныппылюӄин ӈинӄэйӄэй ӈаргынойпы кытэӄэй гэмэччейвыткулин	
аны черичыку гальэӄатыльатлен	
кытэ лейвыткульын  колё черильулӄыл	
пенсиянток – аʼмын ети эпэӄэй		
ӄывакъогэ кытэӄэй	
мэӈӄо ети	
– пенсиянтонвэпы	
чьэчеӈръугъи колё	
тэӈӄивъегъи ыʼлён ӄымэк титъунтэтык вэнлыги тыетык кэнтитэ тинэрэтык	
– ӈутку ӄывакъогэ эвыр ӄычаёгэ	
– ии мынчаёмык ымы рыкантэлгав чама рыкавкавылгав	
чаёолгык ӄача вакъогъат рыкантэлгав чаёгъат  ныппылюӄин ӈинӄэйӄэй ынкъам ынин эпэӄэй	
виилыгтын гэтэйкылин иван оʼмрувъена ӈъыръыӄин эӈэӈыльын (лымӈыл) энмэн ӄулинымнымык ӄол гатъылыӈӈолен ӈэвысӄэтӄэй	
аʼмыным аны лыгитэнчимгъульын ӈэвысӄэтӄэй чама нылгэнываӈэӄэн	
ытлыгэ ытльата ынкъам ытленъюрык гылёо нылгыӄин ытлён	
ынкыым мэтчымчек нытваӄэн нымнымӄэйык ӄол эӈэӈыльын	
ӄынвэр ытлыгын иквъи – тыттэӈэт вэрин миӈкыри мынинмык	
наӄам ӈутку варкын мэтчымче нымнымӄэйык лыӈыр амытва рытъё эӈэӈыльын	
ӈэвъэнэ ивнин – вынэ аʼтав опопы ӄыгтыгын	
юрэӄым нъынмэлевнин	
наӄам ытленъюӄэгти нытэргыръоӄэнат лиӈвиттэ чакэттэты	
эквэтгъи ытлыгын аӈаӈыльэты	
пыкиргъи нымнымӄэйык	
– ако ӄэйӈуным эвыр рэӄыльигыт	
– вынэ ӄун наӄам ипэ ӄун мэливыльыт ӈутку варкын эӈэӈыльын	
эʼмитлёным ынин яраӈы	
– вай ынӄэным ӈаан яатрак чымче итыркын	
ӄытгъи ӈэнри	
ярачыкогты рэсӄиквъи	
– ээй вынэ ӄычайпатгыткы вай рэмкыльын	
начайпатгъан	
чайпанмаым нывэтгавчетӄэнат	
нэнамӈылёӄэн рэмкыльын – мэӈӄо етгъи	
– вынэ ярайпы	
– ако ӄэйӈуным рэӄыльигыт	
– вынэ ӄун ынръа мургин ӈээкык галгэтъылыӈӈолен	
– ако элымӈэ	
– ынкъам чит гыт тыгтыгыт	
– вынэ алымы трайъоӈын ынан тъытльэн трэнмэлевӈын	
чаёплыткогъат ынӄо эквэтгъэт	
пыкиргъэт	
лыгэн эвыр йъонэн тъытльэн	
– эʼмитлён нытъылӄин	
– ӈотӄэным вай ӄэптин	
эчги вулӄытвигъи ынраӄ эльоткомгой	
колё анны нылгикэльэткульэтӄин чама лыгэн нылгэярарпэгляръоӄэн	
наӄам тъытльэн ыныкгиӈкы нинэнтыӄин	
эргатык лыгинъэ кыеквъи эӈэӈыльын	
рыгъевнин тъытльэн	
ынкы вусӄымчыку нэнанпэгляръовӄэн лыгэн икумиӈкыри нинэнтыӄин	
ынӄо тъэче кивыткугъиым – иквъи – трагтыӈӈокым вай	
итыкым вай лыгэн ӈэранъылё рэмэлеквъэ	
– ынӄо нивӄин – иик вынэ иткыым этъым тынмэлевэтын ытръэчым нъэлгъи вилвил	
нивӄинэт авынральыт – вынэ ынан мытрэркурӈын	
ӄынвэр рагтыгъэ эӈэӈыльын	
авынральа ыныкагты нэймитын лыгэчьыльын раквытчыӈын ынкъам лымӈэ мооӄор	
ынӄоры рэмкын эʼраткомгоӈӈой	
аны таӈэтъо ӈэвысӄэтӄэй галгэтъылыӈӈолен	
тэкэм люур вай эʼрама въигъи	
наӄам ӄытлыги люӈынмэлевэтэ рыннин	
ынӄоым ынӄэн эӈэӈыльын танлёнръэлягта гитлин	
лыгэн таӈӄонпы эвытрыкэ гэнъэтлин	
этъым лыгэыяагты гаялгытлен	
ымто аʼмын ӄэглынангэт эты эӈэӈыльыт ныгинъыръыӄинэт		
гэкэлилин ынкъам гантэнмавлен лев беликовына достарыңызбен бөлісу 	
 роолӄылтэ эмнуӈыльин ынкъам аӈӄальэн мыргот мыргот  тэйӈэт аӈӄальэн лыгъоравэтльэн ынкъам айванальэн	
торгэчеёт мыргот мэчынкы нынуӄин гамытӄыма	
чама рыркатъолык рээн нынититӄин колё нычачаӄэн	
итыкым ӄэтыӈӈок мыргот нывылтыӄинэт мэчнэллегӄинэт	
ынӄэнат ныкыттэлетӄинэт ынкъам ныныпъавӄэнат	
льэлеӈкы нынититӄин тэкичгык рээн лыгэн нынъэлӄин ӄынур нытутйиӄин	
мэчынкы мыргот гичик ымы льэлеӈкы	
нъанэлёӄэнат ынкыри нынэлкыӄин оттылгынупэнэӈ ивлыкыльин ынкъам нынкавравӄэн	
уттык ныръэчумкэтӄинэт мыргот	
ымыым игыр ныгичиӄинэт мыргот	
микынэ атааӈкыльэнат эвыр ӄытааӈгыткы	
аʼмын нычачаӄэнат мыргот	
эльвира энкис	
вэлӄопалгын – рулет квашеный (кожа мясо жир моржа)	
лелют виллелют – вяленая голова моржа (сусами)	
вильегыт вигъегыт – вяленые ласты	
мэмылытъол – нерпичье мясо	
кэлилытъул – тюленье мясо	
(кэйӈын) кыткытръок навэръэпыӄэн  гытгаръок ниръытвыӄин	
(уттуут) физминутка «етти» мынивмык мынвакъомык китаӄун мынгыт ьнӈин мынынтын гыткат ынӈин мынытчилын ынкъам инэныгъюлевыльын мынпалёмтэлын	
(движение по тексту) танец журавлей ӈэвэй ӈэвэй ӄырилнилю (помаши крыльями) ӈэвэй ӈэвэй ӄыпутурэ (потанцуй) ӈэвэй ӈэвэй ӄъиннилю (покачай головой) нэвэй ӈэвэй мынриӈэмъет (полетаем)	
рассказ йылыӈэ атэна куннинэт кэнтит	
ӈирэӄ кэнтит ынан йылнинэт йылыӈана	
рагтык йылыӈэнэ ивнинэт – миргыӄэй аны вай гыныкы кэнтиӄэй	
– ӄол кэнтиӄэй гыныкы ӈэвмиргыкʼэй	
нымэлӄин ӈээккэӄэй йылыӈэ	
вопросы короткие предложения – пынлёт чевмывэтгавыт где ты учишься	
 миӈкы гыт ныкэлиткуйгыт	
я учусь в школе	
 гым ныкэлиткуйгым калеткорак	
где ты живешь	
 миӈкы гыт нынымытвайгыт	
я живу в городе в селе	
 гым нынымытвайгым городык нымнымык	
сколько тебе лет	
 тъэр гынин гивит	
мне  () лет	
 гымык мынгыткэн (кылгынкэн) гивит	
где работают твои родители	
– миӈкы нымигчирэтӄинэт гынин йытоткольыт	
мой отец работает	
 гымнин атэ нымигчирэтӄин	
 гымнин ытля нымигчирэтӄин	
у тебя есть братья сестры	
 гынык варкыт ытленъют чакэттыт	
да есть	
 ии варкыт	
тэкэлиӈыльыт вера грачева ынкъамнадежда паӈарултыӈа тагазенӈыльыт – администрация чукоткакэн автономныкэн округэн ынкъам редакция газетэн «крайний север» гэтэйкылин такалеӈынвык «крайний север» тагазенӈыльын иван оʼмрувъе  чао г	
ru тайкыёттэ 	
рывъёльавъё 	
чукоткакэн автономныкэн округ «ыяакэн эйгысӄын» №  ()  ноябрык  г	
 тайкыё газетак «крайнийсевер» с	
 тамара пиврэӈӈы «ӄэтэв тыетык» ининик ноябрйъэлгын анадырык мытлыӈъылёӈэт гумэкэтлинэт кэлиныгйивэтыльыт ынкъам воспитателтэ калеткораткокэн округкэн	
гатвален ыргин ынанъыттъыёлкэн фестиваль тывъё «осенние уроки»	
гымнан вэтгавтомго тылгын пыкитльэн нымнымгыпы новое чаплино провидениякэн районкэн тамара пиврэӈӈы – кэлиныгйивэтыльын лыгъоравэтльаелык – тамара петровна нэмыӄэй нъэйӈэквыт ӈанко этъым ӄэлюӄым гыютльигыт кэлиныгйивэтыльигыт лымэвыр… – аʼтав накэтъогым ривӈыркын	
– ванэван	
ӄол нынтыӄинэт нынумэкэвӄинэт ымы элвэмигчитльэт титэ нэмыӄэй нъэйӈэвӄинэт ымыльо районыткойпы вэтгаво лыӈынво тэнмычьо ӄорагынрэтгыргын аӈӄагыннэгӈыттыгыргын ынныӈытыгыргын	
ынкъам ӄулин рэмкын ынкы омаканма ытръэч гатымӈэвэтгавчера	
наӄам мигчир вэнлыги таӈыӈ ынӄоры люӈытче	
ынкъам ынӄэната тымӈылёркынэгыт ръэнут тургин омаканма ӄитпу эӈъэлю лыӈын	
– ӄэтэв тыетык	
омаканма нымкыӄин вытку тыльун вытку тывалёмын	
ымы ӈутку анадырык варкыт гыютльэт тэминӈыльыт кэлиӈэвысӄэтти кэлиныгйивэтыльыт – тэнмычьо елена гнилорыбова ольга березина ирина гырголӈавыт наталья родионова валентина леонова надежда паӈарултыӈа светлана гомозова татьяна йитъэвӈэвыт галина рултыӈэ ӄутти	
ынӈатал ныӄитпыӄинэт ипэ ытри	
лымӈэ мытльувылгымык тэкэлиӈыльырык рээн анадыркэн микынти нэмыӄэй рэӈъэленӈыркыт рэвинрэнӈык калеткоральэты иӈӄун нытваркынат художественныкэн книгат миӈкы тывыркыт эвынӈуткэкинэт вагыргыт	
кытъаткэым кэлит игыр кыттъарав нэтэйкыркынэт	
ӄэйгипэ ивыркыт мургинэт писателтэ ынкъам кэлиныгйивэтыльыт – богоразынтэ семушкинынтэ тыӈэсӄынынти кымъытваалынтэ ымы пчелкинынтэ сергеевынтэ калеткорак эмуйӈэ вак ыргинэт кэлит ачитайка мытытчыӈӈонат	
рэӄулым ынӈытэӄ нэтэйкын анадырык лыгъоравэтльэн ынкъам русильин йиле кэликэл валентина вэӄэтын «тыӈэӈӈы»	
ыныкитым эналватка нъитын вэӄэт конкурсынвык нынныгйит рытгэвын этъым ӄырым нэнъытэйкын ынӄэн кэликэл	
эмрэӄуным тэкэлиӈыльыргин – рытгэвын кымъытваалын тыӈэсӄынин тиркыгиӈын ятгыргынэн ӄутыргин кэлит лыгъоравэтльаелымэл мытынпаавынат льук тымӈъатав люнтэйкэ нэнтыркынэт	
– тъэр кэлиткульыт торыгкалеткорак микырык нэгъюлетыркын лыгъоравэтльаелеэл	
– мынгыткэн кэлиткульэ нэрэйгуленӈыркын лыгъоравэтльаелеэл    классык –  ӈиныльэ  классык – 	
мачымыльо ӄутти кэлиткульыт – айванальыт	
– ыʼмтъом инъэтээркыт	
– ринъэтэнӈыркыт итыкым	
ӄэглынангэт гымнин кэлиткульэ нэрэйгуленӈыркын лыгъоравэтльэн вэтгав	
– гыныкгэта тамара петровна ръэнут этъопэл эӈъэлю лыӈык иӈӄун тэмурыгнэ нывэтгавыӈӈонат ӈиныльыт	
– мачыргынан масӄонпы талыгъоравэтльаӈа чинит ӈыравэтгавӈыркынатавнаӈыркылятка нитыркынэт	
вальылӄылтэ гыюлеткинэт кэлит ымы художественныкэн	
игыр гымнан ынкъам гымнин мигчиттумгэ галина эйгыӈэнэ инэныйгулевык мытъяаркынат кытооркэнат статьят калейпатъёттэ округкэн газетак «советкэн чукотка» ынкъам «мургин нутэнут»	
ивкэ лымӈэ калеткорагты нэнъырэтынэт аудиозаписи ынкъам видеозаписи – кассетат	
мачынан ымы русильин йиле ӄэлюӄ ынанкэн ынӄэнат гэчевкы вальыт гитэк ынкъам палёмтэлык	
ынкы тывыркыт мурыгнутэк вальыт гынникыт галгат ӈаргынэн рыкалыровыркын	
– тургин новое чаплинок калеткоран итыкэвын номӄэн льэлеӈкы люӈӄивъельытури	
– мэчвытку энаномавкэнат ӄымчучьыт нэтэнкэвӈынэт	
гамгоморэ кэлиткук  октябрык ӄэлюӄ ынкатагнэты рэлкучыку лёӈоматыльын	
итыкым клубтэ амалваӈ вальыт тэнмычьыгъет гамголенат мигчирэтык – ваӈэкэн лыгъоравэтльаелык гыюлеткин айванальыелык ынкъам ӄутти	
иван оʼмрувъе в номере педагогический марафон в анадыре	
коллективизация на чукотке   стр	
 ръапыӈыл	
– ватыркальа (хозяйство «хатырский») ӈутингивик талпыӈӈок сентябрйъэлгын тэӈвытку нанмыгъан ръэв	
ынкы охотнике итыркыт долотов ытри ринтувйи ӈэнӄлявылтэ микынти ныӄитпыӄинэт ынкъам наройвыӄэнат	
ытри яврэна нивӄинэт рамэтъатэнмавыркынэӈыт ръавӈыттынво	
итыкым рыркаӈыттык ынкъам мэмылӈыттык ватыркакэн охотникыт эвын гэмэчыйгулетлинэт еп кытур	
элек ытри нэмыӄэй гэрэмкичилинэт майӈыпэлгэты миӈкы гатвален охотникэн крычмын	
мэйӈыпилгыльэ ӈутингивик нанмынат  ръэвыт кытур  	
ытри ӄэтпыӈ нъэлгъэт гыёлыӈ	
ытръэч вай миӈкы нэнумкэвыркын тэкичгын ынкъам мытӄымыт	
ынӈэнӄач уйӈыльинэт аӄэтырака ымы нутэсӄычыкукин уйӈэ	
– октябрык якутскик гумэкэтлинэт координационныкэн совет тэнмавкэн ынкъам инэнлекин мынгытгэвэӈэтык ымнотаеквэкэн варатыргэн ынкъам президиумэн ассоциациен тъарваратыргэн сибирэн эйгысӄыкин ынкъам дальний востокэн миӈкы вэтгаво гэлгылинэт мачымыльо нымытвакэнат вагыргыт тъарваратыргэн ымы ыргинэт правот ынкъам законыркылягыргын ыргинэт нутэйикви	
мургин чукоткайпы омакатынвык гатваленат заместитель эрмин представительствэн чукоткакэн автономныкэн округэн москвак ирина дегтярь эрым управлениен вагыргыгъет тъарваратыргэн аппаратэн губернаторэн ынкъам правительствэн чао валентина кэвылӄут ынкъам президент ассоциациен тъарваратыргэн эйгысӄыкин чао ирина хомицкая	
– октябрык овэчвынкалыровляйвынвэпы нотаеквэйпы европэн ганватлен лыгъоравэтльэнайванальэн профессиональныкэн ансамбль «эргыръон»	
пыкиринэӈу ынӄэн гаконцертынкалыровлен анадырык ынкъам гичиву гэлгылин городыльа ынкъам рэмкичильэ округкэн авыннымнымэты	
ӄол лымӈэ ансамбль – тэлеӈкинэткукин нэмыӄэй анадыркэн – ганватлен ынраӄым аляскайпы городгыпы анкоридж миӈкы гувичвэтлин вама конференция эвынынкэкыльин	
ӈырача говэчвынкалыровлен мургин нэмыӄэй эргыпатыльын коллектив миӈкы инэнлельу итыркын игорь кузьмин	
ӄоныры ынӄэн ансамбль нымкъэв лейвыркын ымыльынотаеквэйпы коргаво ынкъам гичиву эмылгэ варатырык	
элек ытри гатваленат бельгияк ынкъам голландияк фестивалынвык варатыргэн нутэйиквикин	
– октябрык вытку тэйкыгъэт ынанъыттъыёлкэнат ӈирэӄ номертэ газетэн общественныкэнполитическыкэн региональныкэн организациен «возрождение чукотка» – тывъё «вся чукотка»	
ынкы тагазенӈыльо итыркын владимир михаилович ётыльын депутат государственныкэн думэн федеральныкэн собраннен россиякэн федерациен	
номерык  октябркэн гавэтгавлен чинит етыльын микынэ гатвылен миӈкыри ынкъам иаʼм тэйкыркын торгазета «вся чукотка»	
владимир михайлович нивӄин вэты нымкъэв ынкъам оʼраӈ вальыт газетат тайкыёлӄылтэ мургин округык	
ӄэлюӄ ӄонӄал авнанкалыровка мынынтыркынэт вальыт вагыргыт ымыльо тывъёттэ вытрэтыльыт чукоткак	
ӄэлюӄ районык уйӈэ нъэлгъэт чит вальыт ӄутти газетат	
вальын чит кытоор газета «мургин нутэнут» нэмыӄэй нанныматын	
тэйкыркын ытръэч ныппылюӄинэӄэй приложение «ыяакэн эйгысӄын»	
наӄам ынкы нанпаавынат йыпатык ымы ӄаарамкыелымэл статьят ытръэч амталыгъоравэтльаӈа вальыт йыпатыркыт ынкы	
наӄам ытръэч ӄунэче йъилгыӈит	
ӄэтэв ваӈӈогъэ лымӈэ ӄол газета – мачынан эмрусильин йилымил	
экукэки	
чимгъуу мынылгын устав пэтатэ лымӈэ ръэнутэт ӄутти члена советэн ынпыянвэн ассоциациен тъарваратыргэн чукоткакэн заслуженныкэн артиста россиякэн федерациен александр тэвляӄотына вэтгаво лыӈыркынин миӈкэмил энъататъяаркыт общественныкэн объединеният рытаӈытватынво нымытвавагыргын эвынӈуткэкыльин – рытомгавъё еп советкэн вагыргынляма мургин округкэн ассоциация игыр люнтэӈинъэтэтэ итыркын	
эмэлкэ лыгэн панэнръэтъеквэ рэлеӈыркын – райъонъёлӄылтэ ынкъам мэгчертэнмычьыт рыгйивэтэ рэнтыркынинэт чиниткин варатэты – лыгэнъым ӄынур тиӈуркынинэт ыʼттъыёлягты оʼравэтльат рытъымучьэвэ	
мытивым игыр демократия мытрантомгавӈыркын мурыгнутэк ынкъам оʼравэтльат мэчемчинит ринъэтэнӈыльылӄылти	
итыкым коргаквыргын титэ ӄэглынангэт чимгъуу гэлгэ нутэтумгыт	
ытръэч аны гымыкгэта моргынан вальа президиумык ынкъам советык ынпыянвэн ассоциациен мачгэмо мытытчынэт ипэ миӈкри вальыт вагыргыт тэгъеӈу нэлгыркынэт оʼравэтльарык миӈкри ӄун ырыкайпы люӈлейвэ мытитыркын такытооркэнаӈа	
лыгэным лёӈвалёма ынкъам люӈльутэ мытынтыркын чиниткин варат – лыгъоравэтльэн айванальэн лымэвыр ӄаарамкэн	
наӄам мурыкэкыльэ таӈгэмо законтэ чиниткинэт правот нымытвакэн инъэтэткин егтэлкин	
тивыркын люнтэӈвинрэтэ рытыркынинэт ассоциацията гивылтэтыльыт имырэӄык мургинэт нутэтумгыт	
иӈӄун нэнъататыӈӈонат вэлер виин киткинуӄэй общественныкэнат объединеният вэты гымыкгэта эрым округкэн ассоциациен ӄырымэн ачгыта мигчирэтыльылӄыл государственныкэн мэгчерынвык	
мургиным президент итыркын лымӈэ служащино правительствок чукоткакэн автономныкэн округэн	
вэчьым вицепрезидент ынкъам президиум нъытэнчимгъунэт миӈкри этъопэл тэйвыӈык вальыт ыргинэт мигчитлыӄылти аʼрэкэгты эвынмигчир таманэӈкэн	
устав округкэн ассоциациен мачалваӈ рытчыёлӄыл	
ынӈин члено мургин общественныкэн организациен нъитыркынэт вэчьым ымы мэӈӄо пыкитльэт оʼравэтльат ынкъам ӈутку уʼрэтыльыт русильыт ӄутти	
микырык эӈъэлю нэлгыркынэт нымытвакэнат вагыргыт эвынӈуткэкыльин	
ивкэ ассоциацията чимгъуу нъылгыӈӈонэн ылён иаʼм авынӈоткакыльэпы тъэркинэт предпринимателтэ бизнесментэ	
ынкъам	
оʼравэтльат мургинэт вэты чинит чимгъульылӄылти ипэ миӈкри вальыт вагыргыт ыргынан игыр ынанъыттъыёл ӄитпу ынкъам эӈъэлю лынъёлӄылтэ	
виилыгтык александр тэвлялӄот виилыгтын иван оʼмрувъен с	
 история колӄочатгыргын чукоткак  гивик анадыркэн районык гантомгавленат товариществот кынмал ӄорагынрэткэн нынныльын «ленин» эʼмитлён  гивик ӈирэӄ ӄутти товариществок рээн гэтчылин колхозо «полярная звезда» (нымным березово) «важенка» (нымным мухоморное) эʼмитлён  гивик ӄол товариществок рээн гэтчылин колхозо «знамя победы» (нымным кулючин – устьбелая)	
колхоз «полярная звезда»  гивик гэтчылин колхозо «путь к коммунизму» (нымным варээӈ) колхозым «знамя победы»  гивик гэтчылин колхозо нынныльын первого ревкома чукотки (нымным кулючин – устьбелая)	
ынкэӈит анадыркэн районык гантомгавлен товарищество «кэрэк» (нымным эмэмӄут)	
 гивик ынӄэн ӈирэӄ товариществок рээн гэнчеэкэвлин ынкъам гатвыннолен колхозо «дружба» (нымным мэйӈыпилгын) эʼмитлён  гивик гэтчылин совхозо	
ивылтикин районык гантомгавлен товарищество «вперед» (нымным эпран) эʼмитлён  гивик ӈирэӄ товариществок рээн гэтчылин колхозо «возрождение» (нымным кэӈиергын) нъэлыльын  гивик совхозо	
провидениякэн районык гантомгавленат товариществот «единство» (нунлыгрэн нъэлыльын  гивик колхозо «маяк севера») «урелики» (гуврэл нъэлыльын пловеркэн рэӄовгынрэткомбинато)	
чукоткакэн районык  гивик гантомгавленат товариществот «миткуленское» (нымным миткулено) ынкъам «красная звезда» (нымным дежнево) эʼмитлён элвэльинэк товариществок рээн  гивик гэнъэтлин совхозо «герой труда» (нымным увэлен)	
 гивик анадыркэн районык гантомгавлен товарищество «корякское»  гивик рытчыё колхозо «светлая жизнь» (нымным варээӈ)	
 гивик гэнмэйӈэвлин ынкъам гатвыӈӈолен колхозо «путь к коммунизму»	
 гивик гантомгавленат товариществот «красная звезда» (нымным ватыркан) нъэлыльын колхозо нынныльын ждановын «коммунист» (нымным элӄэтвээм)  гивик нъэлыльын колхозо  – совхозо	
 гивик анадыркэн районык товарищество «канчаланское» (нымным канчалан) гэтчылин колхозо  гивик колхозык рээн «угляткак» (вэлӄыл) гатвыӈӈолен совхозо «канчаланский» (нымным канчалан)	
ивылтикин районык гантомгавлен колхоз «полярник» (нымным оʼмваан)  гивик гэтчылин совхозо	
чукоткакэн районык  гивик гантомгавлен колхоз «путь» (нымным тойгунэн)	
 гивик ынӄэн гэнчеэкэвлин колхозык рээн «полярник» (нэсӄъэн)  гэтчылин совхозо летия октября	
 октябрык  гивик колхоз «путь ленина» (нымным илирӈэй) гатвыӈӈолен колхозо « лет октября» (билибинкэн район)	
чаакэн районык  гивик гантомгавлен совхоз «певек» (нымным устьчаун)	
 гивик чукоткакэн районык гантомгавлен колхоз «красная звезда» (нымным эӄын)  гивик рычаакавъё ӄолеколхозык рээн ынкъам тывыӈӈоё колхозо нынныльын ленин (льурэн)	
провидениякэн районык  гивик гантомгавлен хозяйство «маяк севера» (нымным энмыльын)	
нымнымык новочаплино  гивик ӈирэӄ колхозгыпы гэтчылин ыннэн – «заря коммунизма»	
(округкэн архивгыпы) виилыгтыт михаил гермашовын	
 чавчывэн нинъэйвыт 	
вулӄытвик ныкитэ эвнэмэйӈытэнӈыткульэткэ – нытайыӈӄэн	
пичык ӄача этлы этипъэйӈэкыльин	
нэвыӈӈоӄэнат ыʼптэ аӄаакыльэгыт	
гэкэӈыпкитльэт гаягната гэкылгытвэтэ	
ӄаат гэтэӈынпыкирэвэ ӈалвыльэты	
рыраквачавъёт гэлпууръэтэ	
гамӈылёта миӈкэмил ринъэквэнӈыт	
акватыӈӈольыт гэкылгэтэ	
лыгэным рамкыльэты ӄонпыӈ ӄнур гатаароӈа	
ӈавъанэты гэтэйкэ тивичгын гэмнэтэ ынин валы ымы оргоор гэнвинэвэ ӄаат	
ӈэвъэн ӄонпыӈ тэнтумгу гэлгэ гэвинрэтэ гырыноӈо гэлгэ	
ӄэмэк ӄача этлы ирвытэнӈыткульэткыльин – ыʼптэ аӄаакыльэгыт	
тэтивэлти гэтэӈынчимэвэ – ӄаат рэӄык аёпкэгты	
торӄаанматкэн рэлӄэты ганльатэта	
этлы анкэваӈэкыльэн нэкэм ӄувликэ вама	
нивӄинэт лыгитэленъеп ӄол ӈэвысӄэт гагаймавлен ныкэваӈэк	
люур ынык кача ынан валёмыӈӈонэн йытрииръывыргыргэтыльын ръэнут	
нытайыӈӄэн ныкитэнӈыткульэтык	
лыгитэленъеп нэвыӈӈоӄэнат ныкитэнӈыткульэтыльыт ӄолетааӈыӈӈонэнат гагагӄааʼкоткома рынооргэпы	
пъальыт эвиръыт этлы атымӈэйымэтвальаткыльэнат	
ӄулин (тэленъеп) инъэ нэльунэт эвиръык пууръу йымэтвальыт эмвылӄыт	
йимгымӈэтык гакаӈыльанма титэ ымы ӄаат нырынгэвӄинэт яалегты тинэ гэнантаата кэӈкэле пагтыръэт гэкэлитэ волвакы – вэлеркылельэ кэльэтэ ныльуӄин онмаатгырчыӈын ынкъам ныпэлӄынтэтӄинэт	
чама тымӈэръанотӄай гэнинтэ	
элек гэткивэ уʼрэсӄык	
ӈэнри гэттэтэ кыечейвэ – кэльэт нэвыӈӈоӄэнат гэтэгрэтлин	
чама кэльэт ныгаляӄэнат нывъентыӄин ыргынан маёлгын тынуп	
ӄэтвэма нывэчык тытлыӈӄачагты гэнинтэ юнэтыльын ӈилеӄ	
ныкэгъёльанма авнавосӄымчыкотвака	
гэкэлилин иван оʼмрувъена  гивик ӄорагынрэтыльэпыбригадиргыпы варээӈыльэн ӈэлвыльыкин захар аʼчаткойпы галяльыт вагыргыт ноябрык –  ноябрык нъэлгъэт  гивиӈитти рывантытагнэпы анадырык памятник (кэтъоквын) первому ревкому чукотки ()	
–  ноябрык рэнъэлӈыт  гивиӈитти ръомравтагнэпы бюрота чукоткакэн окрисполкомэн ынкъам вкп (б) решение рылянво культпоход округык  декабртагнэпы  гивикин  декабртагнэты  гивикин	
штабык культпоходэн инэнлельу гитлин председатель окрисполкомэн тэгрынкэу	
члено штабэн гитлинэт председатель чукоткакэн округкэн интегралсоюзэн айванальын матлю секретарь ок влксм лыгъоравэтльан рэнмын	
мигчитлыӄылю культпоходэн гитлинэт татъэвӈатгыргын рабочийырык колхозникык ӈъольываратык рыкытвылявынво тэнмычьыт риӄувӈыттыкин ръомравынво колхозтэ рытаӈытватынво мигчитти тузсоветыргэн таӈымыльо мигчитти кэлигъюлеткин	
гантэнмавлен калейпатынво иван оʼмрувъена русскочукотский разговорник (продолжение) животные птицы – гынникыт галгат мышь – пипиӄылгын олень – ӄораӈы заяц – мэлёталгын волк – иʼны лиса – ятъёл медведь – кэйӈын лось – вопӄы пуночка – пчеӄалгын чайка – йъаяӄ песец – рэӄокалгын росомаха – ӄэпэр кит – ръэв нерпа – мэмыл собака – ыʼттъын ворон – вэтлы куропатка – рэвымрэв стихотворение ӄэюӄэй ӄэюуӄэй гъурэтлин вэты эвлыгыткальын кытылӄэпы чайвыма эмпэтле нитъунтэтӄин	
вачаӄым чейвыткульын пэтлеӄэй нымлытвэӄэн ытльак ныминринэтӄин ынкъам ныкоргъайӈаӄэн	
(виктор кэвылӄут) сказка пчиӄэт пчиӄэтэ ӈээкык ивнин – ӄаймыгэ	
ӈээккэтэ ивнин – мэмлеты трэкувлыткугъэ	
ытльата ивнин – омкэты ӄинэнрэтги	
– чамъам тринэнрэтгъэ – умкыт рэлпъиӈыт	
– оʼмромкэты ӄинэнрэтги	
– трамынгытаргъа	
продолжи сказку	
тэкэлиӈыльыт вера грачева ынкъам надежда паӈарултыӈа тагазенӈыльыт – администрация чукоткакэн автономныкэн округэн ынкъам редакция газетэн «крайний север»	
гэтэйкылин такалеӈынвык «крайний север» тагазенӈыльын иван оʼмрувъе  чао г	
ru тайкыёттэ 	
рывъёльавъё 	
чукоткакэн автономныкэн округ «ыяакэн эйгысӄын» №  ()  июнык  г	
 тайкыё газетак «крайний север» с	
 нутэтумгыт гырголӈавытынтэ – энмыльыӈавыт ирина григорьевна гырголӈавыт (виилыгтык гэӈээккэтэ светланана рээн) итыркын кэлиныгйивэтыльу анадыркэн педучилищек нымкыӄин гивиӈитти	
ынан гэплыткулин ленинградкэн пединститут нынныльын а	
 рыйгулевыркынинэт студентыт лыгъоравэтльаелык историяк чукоткакэн ынкъам литературак айгысӄываратыргэн	
нымкыӄин мигчир эӈъэлю ынкъам ӄитпу ынан лыӈыркынин	
лымӈэ горатвален итык председателё анадыркэн эвынӈуткэкыльин обществок «чычеткин вэтгав» миӈкы тэгъеӈыльэ нэйгулетыркын лыгъоравэтльаелеэл	
эргавыркыт нымкыӄин кэлиткуплыткульыт ымваӈэт анадыркэн педучилищек иӈӄун ырык кэлиныгйивэтыльу гитлин гыёльоравэтльан лыгъоравэтльавагыргык гыюлетыльын ирина гырголӈавыт	
виилыгтын тайкыё иван оʼмрувъена ръапыӈыл	
—  майык анадырык гатвален конкурс (гыёлчетгыргын) рэнӈынво лауреато литературныкэн премиен нынныльын юрий рытгэвын	
эналватыльо гитлинэт магаданкэн прозаик юрий пензин – кэликэл «приговоренные к колыме» ынкъам поэтесса чукоткайпы зоя ненлюмкина – кэликэл «птицы наукана»	
— анадырык  майык гакурсыленат кэлиныгйивэтыльыт эвынӈуткэкыльин йилымил национальныкэн калеткораткокэн ынкъам кынъёраткокэн округэн	
— майык анадырык гатвален комиссия полномочныкэн представителен президентэн россиен дальневосточныкэн федеральныкэн округык константин пуликовскийын	
 майык гумэкэтлинэт ынкъам гатвален прессконференция миӈкы вэтгаво гэлгылинэт комиссиен мигчитти	
гэныгйивэтлин округык нэркылеркынэт федеральныкэн законтэ указтэ президентэн ынкъам постановленият правительствэн	
 базик добриев гаймычьын айванальэн амайын (плытковач	
мооян № ) ыʼттъыгаканъе матъяал мимле айъокэгты такамвыквык нэквутгъэн	
ӈилгыпиригъэт ынкъам ынӈин чааннэнтатэты эӄылпэ мэмлепы нагтонат ченлет	
амынан колё наноратвавын рагтоӈкы пылвынтыбочкаӄай ӄэльу ковлёкы вальын ынкъам нутгычьэтӄин ралек мимыл вэрэма аӈӄагты	
кынвэрэвыр тэӈвэнлыги ымы ынӄэн нагтогъан	
рыралева ыʼттъорвэты нэнэймэвын	
бочка эмрэпириӈык вэнъым гитӄыевлинэт ынкъам гаӄэвъяӈӈоленат ытлыгын гэккэтэ	
наӄам бочкаӄайым вытырапэральын	
гапагченъёленат ръэръэнут рай ынкэчыку	
эрвууква нэнэквэвын кагыргайпын	
эвытым отгэты нанкавравын кагыргайпын	
эʼрыкут рай амайына рыткэвнэн эʼӄимыл рыпэт гэкувлюкэтлинэт ынин лылет	
ымы эккэтэ рыткэвнэн	
ытлыгэым рылгойпынэн кагыргын ынӄэн рылгылгын пыӈонэн	
вытку ынӄо чичеквъэт – ӄэглын ынӄэн энръэлевки эʼӄимыл	
ӄээӄын чимгъугъэт миӈкри итык лымэвыт лым пэляк ӈутку нутэк анръалявкэёчгын – бочка лымэвыт нымнымэты рыльэтэтык	
наӄам эвыт ривлык нымнымэты – оккой ръэӄэрэгъэ рэмкын	
ӄэлюӄым аʼӄантээваты эвын титэ ыныкит киваӄэты нимлырэтӄинэт ымъаӄатчыръота нитӄин рэмкын	
ӄоныры танлымынӄэнат ипэ крычмыт гатомгатленат – первомай гытгарокы революциякэтъокэн ыʼлёӈэт – вэты рэмкын эвылтыкэ нынъэлӄин	
ӄутти нынтэрмэчьыӈэвӄинэт ӄутти нытачайвэвыӄэнат ӄутти нынтэвиминӈэтӄинэт	
итыкым ынан тивля лымэвыт уʼмилгын ынкъам оʼмры эʼныкэвычьэвӈин этаны ачемгъоткынка ныпэлятӄэнат эмрэӄун аʼнанӈэнайпыӈэн лыгэнэвыт нывалянторъоӄэнат лымэвыт нымэлгарэнарэрыльатӄэнат мэӈин ыʼмӈычвыно лынъё амранмыӈа	
ӈэнӄлявылтэ эткэйкэ нынъэлӄинэт	
таӈавынъанӄо лыӈэты ӈэвысӄэтӄэгти вэты нывэлеркылельэтӄинэт ыргынан	
пытӄы ӈэвъэнйыръыт экыркагыргыт эʼӄэтчетык	
ӄол рыннин тэвляӈавытына кэвычьэвык ыпыльын тумгытум иʼнымленин такам кавкавгыпы тыргунин	
– вынэ мытръаӄапэрагъа ыныкит ымрэвля энръэлевки эʼӄимыл мытрэнтыӈын – ынӈин эвэты амай ыʼтворвыткынатгъэ тааʼкойӈын энатыёнэн америкальэн сикриса тиӈуткунин ынӄо нэмэ иквъи кита атута янот амморгынан эмкиткит мынтааӈын люут мыномав ынанэвыт миӈкри мытриты яачы ынан рэвытрэты	
эккэтэым ӄынут нэнъатчаӄэн ынӈин ивыльын ытлыгын	
лыгэӄылпэ валянтогъэ консерваёчгыт рывэнтэннинэт йиръиир ынкэкин тыргыпат ралянтаннэн выквыткынэты ынӄо лыгэнэвыр консерваёчгыт йыръэннинэт эʼӄимле ынӄо чама ыʼлтыёнэнат	
койӈынвытратгъат рэлюуръугъэт	
мэсӄээӄынуӄэй вак омаквъат панрэватгъат вэтгавытвэгъат гаймаквъат	
ытлыгын люут пыӈылтэлгъэ аккагты энмэн еп советкэн власть атвака гуврэлык ӄол гитлин гэнвиллин вилыткугилильын америкальын томсон	
киваӄыльыт ытлён эʼныеннин нылӄытчаӄэнат нывинрэтчыӄивӄинэт	
ыʼтвийпэльу нитӄинэт кимитъыривлетыльу гамганымэты	
еп ынкы томсонына рыкалыровнэнат калегыргыт вальыт кагыргайпыткынык ынкъам ивнин амай иӈӄун эвыт ынӈин вальыт калегыргыт миӈкы рэльуркынэт – ынӄэн энмэн сэмын тайкыёт	
ынпыначгын сэм нымытваркын америкак	
валёмык ынӄэн атутана эвыӈӈогъэ эмӄэлелвынэ ӄэтэв миӈкы варкын ынпыначгын сэм этаны эӈъэлетыльээркын ӄонпы амӄынкагыргайпыткынык нынныкэлильэтык ӄэльу этаны емгым колё нымкыӄин кимитъын ынан ченлечыку ромкавъё тыӈивыркынин америкайпы россиягты	
акватыӈӈок нэмэ койӈииръатгъат койӈынвытратгъат	
ынӄоры тэнаӈӈымгогъат	
ымыльо льоё ыʼттъорвэты нэривлын нэкылтыгъэн	
гынмылкин бочкыым нъомрыкагыргайпын ынӄо нэмэ оʼравыквымкэты нэнъылийвыгъэн ынкы нанвыквыгэӈатын выквымчеэръа ынкъам чыгэе нулювын	
вытку ынкы вакъогъат нэмэ энръэлевкитэ нэнатыёнат койӈо итыльыт консерваёчгыт нъылтыёнат ынкъам ӄонйыкыргийръа нэлпынэт	
лыгэн ынӈин эрэлывиръэткэ ракванӈыӈӈогъат	
чама эмивык иӈӄун еп ыʼлё яраг нъыпкирынэт	
ӈаргынэн люнтэӈытвитэ гынмылкинэк гитлин	
тэпэнинэӈэ ныгтывыргыргатӄэн аӈӄы нувывнэттэлятыльатӄэн ӄынут ныкитэ	
эʼниттилӈин ныгтыпэгляӄэн мимыл выквыткыныкым аны ынӄо нэмчепъэрыръоӄэн тэнлымынкыри	
наӄам колё ниӄӄэӄин гылгылык	
кытийгаым нинэнирэтӄинэт пиӈъычти	
ныпэӈагтийгатӄэн колё – рыпэт ныпылмыръоӄэн	
гэӈъэлты лелинэт ыʼттъыгаканъёт нэкэм эвыт выквылӄыткыната нытаӄэнат	
амай ытри атута опопы тэӈэмчейвэ гэлелинэт – аʼӄаӈатваӈ амынан нинэӈынрэтӄинэт ынкъам аʼтав ымы упыткульу нитӄинэт эвыт нырыӈкытӄэнат вылтэнаӈальыт ыʼттъорвыт	
киваӄык пыкиргъэт эвын гэвусӄымчыкуръулин	
гагтыпаӈъэватленат гыткавыръэӈӈотагнэты	
ӄэтэв гаягналенат ӈэнӄлявылтэ ынкъам нэвинрэтынэт пыкирык	
ӄэлюӄым наныткэвынат кэвычьэвыльыт	
мэсӄээӄынуӄэй вак мачымыльорык энаральа лыги нэтчынэт мэӈӄо пыкитльэт эʼӄимлюльыт	
энарагчегъат амайына ынкъам атутана этьым эмивык вэчьым нарэмчемэӈынат	
ӈавэтынва ӄынвэт навэчыёнат ынкъам мэчичьу нэнвынэт эʼӄимлыгитгэтыльыт ынкъам нивӄинэт кыргам отчой гэлелинэт гагтыпаӈъэватленат энмэч атчьатгъат	
эргатык гагтэнъыгъявлен амай рыгъевийгут рыннин атута	
кыевыльыным тэнмавийгот рыннин	
ивнин ӄынлейвыгын чайкок	
ыʼттъилгэтгъэт ынӄоры лыгэнэвыт эквэтгъэт	
пыкиринэӈу нэргыткугъэн айвэкэн олёвъё чыгэйчыку бочкы	
кагыргайпын нэгтыгъэн ынӄо нэнатыёмгогъан чайкок	
эчги найыръатыӈӈон чайкок люут ыʼттъыӄэгти тавтавръогъат	
ӄэйвэлым еп атотъынтока еп вусӄымчыку нэльунэт гыргол ичынрэтыльыт ӈиръэ ыʼттъыгаканъёт	
ырыгъяачы вытрэтгъэт лымӈэ ӄээӄын ӈыръо гаканъёт	
лыгэн эчги эймэквъэт ымыльо гаканъёт – аны ыʼттъыӄэгти улвыкэ гэнъэллинэт мычиилпэнрычетымгогъат ыʼттъиӈыт	
таӈавынрымъайӈагты налвавынат ӄээӄын авъеткынка рытчык ыʼттъыӄэгти	
вытку тэӈуввитвыплыткук ыʼттьыт амайына эймэквъэт тивля оʼмры кукилгын аныка уʼмилгын	
– како эпэй гэкынтэчьэтигыт	
– янот ынӈот иквъи уввылгыльулӄылльэн киткит эчынрыеӄальын эʼквыргъам майӈыэʼчылгыргыльыӄай лыгонмычыко мъэлылельын наӄам вэты вылтумкырилвыльын ылпыкалегыргыльын чама эʼӈкалегыргыльын уʼмилгын	
– чемэт еп айвэ наныткэвтык	
 гаймычьын айванальэн амайын – ии ӄэйвэ айвэ гинэльуткумури эʼквырга нивмури этъоныкит этъуркэ рэмкын рэнъэлгъэ ыныкит ымыльырата мытрэнтыӈын ынкъам аткайчака рэнъэлръугъэ мургин имылгытлирэмкын	
торгынанчинит лыги миӈкэмил айгыннэты гэнъэле киваӄыльыт ыныкит нуутрэтӄин эʼӄимыл	
этэӈкэ рэмкын эʼтки нынъэлӄин	
– мытивым ӄонпы ынӈин гатвален титэ эвыт мэӈин нинэльуткуӄин тымӈалголяӄ ръэнут гэвытрэтэ – ымыльо таӈыннаныӈ чывэёлӄыл – эʼптэ ынӈот иквъи кувлельын кукилгын пысӄунлылетэ чычамыткавэты	
– гыт мытив ынанпылчемгъольэгыт ымыльорык тывэлю лымалё лынъёйгыт ынпыначгэгыт	
мытив гынанчинит ӄонпы гивэ ӄонпы гакынмалчета кынмал гаратваӈа		
– инээргъи ынӈот ивкы ынанчепчыӈычьын э ʼӄимлюк тивля	
– вынэ эвнъэтйивкэ мынинмык мыныныпкирэтгъэн эʼӄимыл яральыт эплеэн эвыт рэӄын ривӈыт мынымӈылёнат – ынӈот эвэты амайына таӈъомрыкагыргайпынэн бочкы	
– аръаля вынэ ӄэглын – нэмэ иквъи тивля мынгытааткогъэ ынкъам нэмэ иквъи – янотым акватыӈок вэлет эмкиткинуӄэй вэлет йыкыргииръыӄай вэлет мынъылпыӈогъан	
– вэлчииным вэлеркылеткутык вэлчиин пилгъумтэгнык талваръэтгыпа итыркынитык опопыым мытрэмчемэӈытык	
– ынӈин эвэты ымыльо чичеквъэт иӈӄун амайын ӄулиӄул акытрэвка нъэлгъи йъэлыги малчемгъопылгытратыльын малайылгыральын	
вытку ынкы койӈынтогъат ининэттэтгъэт койӈынвытратгъат	
гынмылкинэт ӄымэк пэнруулгатыльыт гэтумгэвлинэт гапчаӈэйпыленат	
кытэ акваттэнмаквъат эмытъэт нэйӈэгъэн аʼӄэмлыёчгын оʼмрынэн ыʼттъорвык	
ынӄоры ыныг яачы яалятгъат игыткинэт койӈаттомгыт оʼракиваӄыӈӄачагты	
ӈаргынэн айвэкэнак гэнрэтвилин	
тыляма нэльугъэн нэкъаяӈӄачайпы гынмылкинэк ӄэргыӈ гэнъэллин айвэкэнак йъын гагырголятлен ынкъам гавылгавлен	
этъоӄааӄын нэмэ ӈаргын гапэнъёлгынъёнавлен рэмкын гэкукэнпыръулин	
лымынкы гъыттъыма коргыӄолета гэйыръэтлин майӈыраеквэйӈын нэкэм титэ ганъярарвыргыргавленат ӄлявылтэ	
ырыкгэта нэнлегъэн таароӈкрычмын ӈаргынэнагты айвэнрэт кытэ энанвайпъарыӈавыткольын айванрамкэты	
гэйилыльэтлин росэльыелепы лариса выквырагтыгыргыӈана лыгъоравэтльэн вагыргыт ӈавынрагтатгыргын янот ныӈэвынъютгивиӄин ӄлявыл	
ынан нинэгитэӄин ипэ миӈкри гэйгулетлин ӈэвысӄэт ваӈэк увик авэръэпык миӈкри гытамэты вальын ӄэйвэ эты эӄытликыльин	
ынӄо вытку гивиӈит галяк ныӈавынрагтатӄэн	
яральа нэймитӄинэт ӈирэӄ ӄорат	
энаральа таӈамалваӈ вальа ӄэвииръэ нынӄэвивӄин ӈэвысӄэт	
ыныкит ӈэвысӄэт накватыӈӈоӄэн уʼвэӄучин ярагты вирвирэ нъиӈкэлиӄинэт ынин ӄорат	
ӈавматальын пыкирык яральэты ӄлявылен ынръа ӈэнку нъиӈкэлиӄинэт ӄорат	
ынӄорыым ярак рымагтыӈӄач нэймитӄин ӄэюуӄэй ӄликин лымэвыр ӈавпээчвак	
ынӄо ынпыӈэвэ нинэнрэсӄивӄинэт ӈэвысӄэт гаӄлявыля	
янот гынонтытлык нывэгыткучитӄинэт ынӄо ныкэмлилӄин пэнъёлгын	
яачы нэмэ нывэгыткучитӄинэт иӈӄун ӄонпы чеэкэй нъынымытваркынат аянръатка нъитыркынэт	
ынкы вытку нынтоӄэнат рэмкыльыт энаральыт	
ырыгрээн яраӈы ныкэмлилӄин	
ынкы ӄлявылен орвоор ӈэвысӄэтин гакаӈорвоор	
рымагты пэнъёлгын миӈкы таӈамалваӈ вальын роолӄыл рытэнмавъё ӈэвысӄэтэ ынпыӈэвэ	
ӈавматальэн тэючгыӄэйчыку ныётваӄэн рорат	
инэтрилетыплыткук ӄайпэнъёлгыӄай ӄлявыля гэӈэвысӄэтэ нэмэ ныкэмлилӄин ыргынан гэрэмкыльэ пэнъёлгын	
ынпыӈэвэ нытчиткуӄин рорат	
инэнинтэтыплыткук янот ӄлявыл гэӈэвысӄэтэ ныӄамэтваӄэнат миӈкы ӄэмииръыт таӈамалваӈ вальыт	
таӈколё ынкы нымкыӄин ӄэвииръыт	
ӄолеыʼлёк ынръа ярак ӈавматальэн ройръа нынӄэвивӄинэт ӄэвииръэ ӄлявылен чымчельыт	
итыкым мыгӄораянвэн ройыръык ӄлявыл гэӈэвысӄэтэ янра нынымытваӈӈоӄэнат	
ӄояӈ ӄыргопэлгын анадыркэн район рэмкын ныръаӄэмлёпааӈыркын кытур гантомгавлен мургин округык лымӈэ ӄол общественныкэн объединение – союз трезвенников чукотки	
гэныгйивэтлин ынӄэн управленияк министерствэн юстициен россиякэн федерациен чукоткакэн автономныкэн округыгъет апрелык  гивик	
президенто ынкы итыркын ӄэтпъоравэтльан корреспондент телерадиокомпаниен «чукотка» лариса выквырагтыгыргыӈа	
ӄоныры аны ытлён эвын пэнин эӈъэлчьэтыльын иӈӄун эвынӈуткэкыльыт вэты нырапааӈыркынат эʼӄимлюльэтык нырэӄитпыльэнӈыркынэт нымытвак кынмэйӈэвык рэркылеӈык нымкыӄин таӈвагыргыт айгысӄываратыргэн – лыгъоравэтльэн айванальэн ӄаарамкэн кэрэкыльин чуваныльэн юкагирыльэн	
ларисана ынанъыттъыёл чукоткак ӄитпу ынкъам тъиву лыӈымгонэн аʼӄэмлёнпааӈаткэн метод тывъё нынныгйит шичкон	
энмэч мынгыткэн гииӈитти ытлён ынкъам ынинэт винрэтыльыт лейвыркыт нымнымыткойпы округэн нэнъайвынвы ынкъам кылейгут рытчынвы аʼӄэмлёпаакэнат вагыргыт	
ӄымэлым нымкыӄин эвынӈуткэкыльыт паагъат эʼӄимлюльэтык ӄэтпынымытваӈӈогъат	
иван оʼмрувъе июнык ынкъам июлык –  июнык нъэлгъэт  гивиӈитти оʼраттагнэпы лыгъоравэтльэн поэт вальын vi ымнотаеквэкэн фестивалык ӈиӈыльин ынкъам студентэн москвак виктор аʼрэчайвын ()	
–  гивиӈитти галягъат титэ найголятымгонат ӈаргынэнакэнат гаймычьыт чукоткакэн	
тэкэм ынкы семен дежневына гэльулин рыркэн ровтын русильин кошкак (анадыркэн район)	
ынӄэн гатвален  гивик	
ваӈӄыт гиину гэлгылин аӈӄаляйвыльа	
 русскочукотский разговорник (продолжение) одежда – эвиръыт пальто кухлянка – иръын (иръыт) обувь – плекыт (плякылгын  ед	
)
брюки – ӄонагтэ рубашка – мычыквын женский комбинезон – кэркэр головной убор – къэли (къэлит) рукавицы – лилит (лелелгын  ед	
)
камлейка – вытычгын дождевик – уккэнчи детский комбинезон – ӄалгэкэр	
ӄинэйыл къэли	
ӈотӄэн лилит	
нычивмыӄин иръын	
стихотворения эʼми эʼми гымнин иръын	
ӈотӄэн ӈотӄэн гынин иръын	
эʼми эʼми гынин лилит	
ӈотӄэн ӈотӄэн гымнин лилит	
дом жилише предметы домашнего обихода – яраӈы яракэн яаёлӄылтэ райыръыт дверь – тытыл (тытлыт) кровать – йылӄыёлгын (йылӄыёлгыт) окно – ӄэргычьын (ӄэргычьыт) комната – ӄэлгин (ӄэлгит) крыша – рэсӄын (рэсӄыт) потолок – ӄымтэн (ӄымтэт) печь – пэнъёлгын (пэнъёлгыт) пол – нотайкоч стул – вакъосӄыёлгын лампа – ээк (ээкэт) постель – айкол (айколят) подушка – чотчот (чотчоттэ) одеяло – иниргиӈ (иниргиӈти) мыло – чоп (чопыт) сказка «теремок»  лымӈыл «яраӄай» нылеӄин пипиӄылгыӄэй	
льунин яраӄай	
пынлёнэн – яраӄай яраӄай	
мэӈин ӈутку нытваӄэн	
уйӈэ мэӈин	
рэсӄиквъи пипиӄылгыӄэй	
ынкы ваӈӈогъэ	
ныръилемъетӄин мэлёталгыӄай	
нывилгъи ынкъам пынлёгъэ – яраӄай яраӄай	
мэӈин ӈутку нытваӄэн	
– гым пипиӄылгигым	
гытым микигыт	
– гым милютэӄэйигым	
– ӄыетги гымык рээн ӄытваркын	
ваӈӈогъат ӈирэргэри	
тэкэлиӈыльыт вера грачева ынкъам надежда паӈарултыӈа центр развития национальных школ округа описание под фото «виилыгтын гэтэйкылин леонид паутовына (арив варээӈ)	
чавчывэн нинъэйвыт 	
рэмкыльыт лыгивэймэну гэлгэ	
чьачаӈанма ӈэлвыльыт рылытвальатыльыт гэнилючьэтэ	
ёаʼнма ӈэлвыл райвачыӈкы гэтче вэтыӄун гэнъютэ	
кытманаӈатыльын ӈэлвыл гэтэнвылтыӈэ	
ӄаат гытъэтыльыт пэтыраӈык гаягыткомгота ӈэюльыт – гарынӈачвата гумэкэтэ	
авээнвыт йыркыыʼтльу унрэпкыльу гэльутэ	
эвнэрэнгытъэвӈыкэ ӈэлвыл – гыроръок ратватчергъа	
	
рэвыма гавъёпчаткота ӈэлвыльычыку гарычгата рылытвама акавкэггы (таӈыгъявыӈ) гэтъирэткутэ	
эргыръок гэтэӈвинвытэгнэтэ оʼрасӄэпы гэтэӈгитэтэ камлелы	
манаӈ ыннэнлеӈкы ӈэлвыл эвииркын – ынӄэн эʼнӄэвыркын таӈавээнвык варкын	
пэтыраӈэты ӈэлвыл нъэнӄэтӄин	
	
ӄорагэтгыма лыги гэлгэ гээвкы вальыт ӄаат	
ныкиръилемйыльын ӈэлвыл гавъёпчата	
мэрынрэ гэнтэгрэвэ ӈэлвыл йынрысӄэпы ӈаепы	
рынӈачвааркын ӈэлвыл– ӈэюгъи коргычьааркын	
гэкэлилин бригадиргыпы варээӈкэн ӄорагынрэтыльэн захар aʼчаткойпы иван оʼмрувъена  гивик тагазенӈыльыт – администрация чукоткакэн автономныкэн округэн ынкъам редакция газетэн «крайний север» гэтэйкылин такалеӈынвык «крайний север» тагазенӈыльын иван оʼмрувъе  чао г	
ru | тайкыёттэ 	
рывъёльавъё 	
чукоткакэн автономныкэн округ «ыяакэн эйгысӄын» №  ()  апрелык  г	
 тайкыё газетак «крайний север» с	
 эʼми ӄаат	
 гивик нутэйикви россиен гэгынритлинэт  миллион  тысяч ӄаат	
 январык  гивик гынугъэт миллион  тысяч	
ымыльо ӈэлвыльыльыт округык областяк крайык ынкъам республикак тъэрытвигъэт ӄаат	
ынӈин  гивик республикак коми гатваленат  тысяч ӄаат ӄэв–  тысяч хантымансийскыкэн округык амъянра –  тысяч ынкъам  тысяч республикак саха   тысяч ынкъам  тысяч кэрэкикин автономныкэн округык –  тысяч ынкъам  тысяч магаданкэн областяк –  тысяч ынкъам  тысяч	
мургин чукоткакэн автономныкэн округык  гивик гэгынритлинэт  тысяч ӄаат  январык  гивик – тъарыӈ  тысячкэнак	
эʼми ӄаат иаʼм тъэттывигъэт ӈэлвыльыт	
наӄам таӈамынан ямалоненецкакэн автономныкэн округык ынӈингивиткуӈит гэнымкэвлинэт ӈэлвыльыт  гивик ынкы гэгынритлинэт  тысяч ӄаат  январыкым  гивик –  тысяч	
иа ʼм ынкы нэнымкэвынэт ӈэлвыльыт ӄулинутэткукым тъэттывигъэт	
миӈкри нэмэ рымкэвык ӈэлвыльыт	
ръэнут ынкэгйит эӈъэлю тъиву лынъёлӄыл ӄорагынрэтыльа ынкъам эрмэрык	
ынӄэнат вагыргыт вэтгаво гэлгылинэт ii съездынвык ӄорагынрэтыльэн россиен эʼмитлён гэнумэкэвлин  мартак городык салехард	
вэтгавыркын делегат съездэн ӄорагынрэтыльэн россиен андрей антыльын – ӄорагынрэтыльынзоотехник бригадэн № совхозэн «певек» чаакэн районкэн – чукоткайпы омакатынвык гатваморэ сергей тыӈачайвынто (ӄытрын) анатолий тыӈэру (ӄээливтын) петр оʼмрынто (анадырь) виктор подгайный (анадырь) ынкъам гыым (пээк)	
лымӈэ морыкакыльэпы ынкы гатваленат владимир етыльын – вицепрезидент союзэн ӄорагынрэтыльэн россиен ынкъам александр комаров – исполнительныкэн директор союзэн ӄорагынрэтыльэн россиен	
ӄутти ӄорагынрэткэнат вагыргыт ненцальэн вытку лыги тытчынэт	
ӄытлыги ӈэнку перестройкама ынкъам вайыӈӄач совхозтэ фермеркэн хозяйствоно люӈытчыльыт	
чама ыргинэт варкыт чиниткинэт ӈэлвыльыт  нивӄинэт чиниткинэну итыркыт ӄымэк  тысяч ӄаат	
кэлиткульыт эвынынкэкинэльинненцальэн эʼнӄэтык кэлиткук ӈэлвыльык нынъэлӄинэт ынкы нымэйӈэтӄинэт	
лыгэным чиниткинэт вагыргыт ненцальа ӄитпу унмэӈъэлю нэлгыркынэт	
ыннэн килограмм ӄаатольэн вэлыткорак салехардык  рублльэн	
наӄам тэнтыргыльын гэчьылин	
тэӈлыгэвиръыльыт ӄытлыги ненцат гэтэӈкэлилинэт ыргинэт гыргочаӈэръыт	
ӈыранӄаата ныгэкэӈыльэтӄинэт наӄам ымы элек	
мыгтылечьыльыт совхозыльыт лёӈӈъольыт кэмэтъэпы	
эрмуым директоро хозяйствок районкэн администрацияк итыркыт мачамненцат ымы председатель округкэн думак ӈэнку итыркын ненцальын	
мытпалёмтэлынат докладтэ ымы гавэтгавленат етыльын ынкъам оʼмрынто	
мытльугъэн президенто союзэн ӄорагынрэтыльэн россиен пэнин оʼравэтльан – дмитрий хороля	
мытынвэтгыльавын обращение президентэты россиякэн федерациен владимир путинына	
виилыгтык делегат ii съездэн ӄорагынрэтыльэн россиен петр оʼмрынто виилыгтын михаил гермашовын	
(аʼачеко этгыргын кытоор ӄэв страницак номерэн кэтъоркынэн петр оʼмрынтона) в номере андрей антылин делегат съезда оленеводов россии	
куда делись олени	с	
сочинение устьчаунской школьницы северины етылиной –  стр	
 мургинэт нутэтумгыт тэлӄэпыльигым кытоор калеткома ӄав классык  сентябрык кэлиныгйивэтыльэ кытамчачва ӈирэӄычьын оценка журналык йыпаннэн	
лыгимэткиит эʼэʼтэ тэлпыльын урок тъатчан	
плыткунэӈу урок лыгэӄылпэӄэй амӈылёка мэӈин тычейвэквэтык ярагты талӄапэты миӈкы эмӄэлелвынэ гивигым «лывавыркын кэлиткук этъыманы лявтэпы курэ опопы гытката эвыр мынга винрэтэ ӄымигчирэтги тэленъеп миргэ эвыр йытоткольа винрэтыльу амноӈэты начыӈыркынэгым»	
яральа тэлӄэпык ваныяан йъарат ыʼнымӈылёйвэгым иаʼм калеткорайпы тэквэтык энмэч этъыманы ныкоргавӄэнат тэленъеп аройвавэ мэйӈэтгъи ӄлявылё нъэлгъи лелютгъи	
эргатык лыгичикинъэ тэквэтык анольынвэты ӈэлвыльык миӈкы нытваӄэн гымнин ытлыгын	
кивыплыткук ӈалвыльэты ӈаргарӄаальатыльэты тэквэтык	
рыровӄай нытваӄэнат	
ӄэтэв нутэнут лыги еп йъарат ачайгытлетвэка лёнтъаӄъота ытръэч аны ӄувликэ лейвык нэкэм ваамэрэты эвыр омкычыкойпы ынӈатал эʼӄэлиӈэ гэлгипъэчиӄэтэ ыʼлё аны мачамъорасӄэпы гэлейвэ ӄэйвэлымӈэ лыгэпъолтакы гэлгикимэвэ нэкэм волӄытвэма	
эʼквырга ӈэнку эмӄэлелвынэ нивигым «ынӈатал ӈирэӄычьын (двойка) нэрмэӄин йыӄунтэтык калеткорайпы калеткотомгэпы ыʼлгыӈавысӄатӄайгыпы (наташа)	
» турыпкирэ ӈэлвылекы таӈымыльо гакоргавленат торпастухэты нэкэм ытлыгын	
алымы ынӈытэӄ гаӄаанматленат иквъэт «мынӄаанмат амӄынъычо морыкы рыровайпы люнъетэ калеткопаальыт винрэттумгыт выёльыт	
эʼптэ нутэнут ӈаргынэн ауӄагтэ мурык рээн ныкоргавынат»	
ӄаачыкотык ытлыгэ нэнанкалыровӄэнат мургинэт ченэтӄаат нинивӄин «ӈоткатагнэпы ымыльо гынинэт эченур вэты гынрэтъёлӄылтэ ӄонпы нытэӈӄин авээн ӄыльуркын	
тылгэргавыркын ынпычьын экык пэтле рэйгулеты льаляӈӄорагынрэтык еп игыр ынпыянвыт варкыт имырэӄык ыргынан гымык рээн мытрэнийгулеквыр амноӈвагыргэты	
ӈэргэркин льэлеӈкин гырокэн вагыргын алваӈ вальын элекинэк»	
эргатэты ӄэглынангэт нэкэм амӄынъычо ялгытыльанма оӈалльанма гынтавма аʼӄараӈэпы (гололед) нымкыче тыкэтъон интернаткэн вагыргын	
лыгэӄовчемгъома эмӄэлелвынэ нивигым «ытлыгын ӄонпы нылгитэгъеӈӄин иӈӄун гымо ыныгмил нинъэв ныкэтгуэʼв ныгэкэӈъэв мынъэлгъэк»	
ытръэч аны нылгинитчыӄин таӈамӄэтпыянвэнаӄыллекэянвэн пылчемгъоянвэн авысӄавкэянвэн мӈалёянвэн	
ымваӈэт эмыраӄэпы тырайъоӈын эʼквырга игыр тивыркын «этъыманы малчамъам ӄувликимтильу ӄаальатынвык тъитык чамъам янотыльо тъитык рачвыӈомакатык инъыльыт»	
тэлӄэпрэмкык нивӄинэт гымыкытлыгин яӄылгывэӈӄор гакаӈӄор нымкыӄин гивиӈит рыталгавтагнэты пэчайвык галвавлен ытръэч эквэвыт нынрымэӄэнат мэчемӄынгивик ытръэч чевараквав ӈыронгэвэк такалго гитлин	
мури оʼмрылӄотӄайкулем эʼраӈӈок мурык рэмкык мынынтэлгэвын пэчайвык лывавъё вэӈӄор	
итыкэвын ӄол титык ынык ягна пээчвагъёнратыплыткок мурыгрэмкык рачвыӈык ӈыроӄаво титык ӄэтэв эпэнэ ӄол нинивӄин «ӄол ӄитыркын аны чейвэ ӄуӈэлыркын рэпалӄоолгын ӄъэмэтыркын тленымкэвэ уӈинэӈ»	
эпэӄэйынэ нинивӄин «аны ӄол ӄитыркын ӄорагыркэма ӄылгийӄэвыркын – ӈэвысӄэтэ ыʼлгу нылгыӄинэт энъыянвыт энакынъоянвыт лыӈыр ныльуӄинэт мытлёянвыт»	
чеӈэтгакаӈыльатӄората элвээкыт мэйӈумэкэтык илирӈэйрэмкык иʼрэк ӈраӄаво титык	
ыннанмытлыӈэн кчавыт эвыр мчыквын рыпъёт тыпиринэт	
ынныт тлеткутэ мытынтынэт мчыквыным ӈавъанэты тиилын тивъэн «эмӄынрэмкыльэтык ӄийпыркын рэмкыльыт ӄивыркынэт эʼрапэрэё ыʼвэӄучин»	
ӄол нинэнтыӄин нэнайпыӄэн рэмкыльэтык	
оʼмрынто депутат округкэн думэн чавчыва лыги гэлгылин ӄорэн рэӈ аʼнӄагыргын нымкыӄин чавчывэн вагыргыт эʼмитлёнат ӄолевагыргын вама чит гэркылелинэт мургинэт ыʼттъыюлтэ игыр туртыӈэрэтэ натаӈынтыяатынат	
кэлюӄ яатльат чавчывэн аӄаака нъэлчычеркыт мыгъян аӄаака ваӈӈогъэ	
ытри ынӄэната гуйгульу нъэлгъэт миӈкы тымӈэмэгчетльо итыркыт ӈуйытвэтыльу коммунальнико рыюльу складык лымэвыр рагпэльо ӄэкваракоттырак	
лыгэрат ынкъам ӄаат амкартинкак ынкъам кинок нальоӈӈонат	
эви этлы	
кэлик «материальная культура чукчей» владимир богоразына гатвыленат рэӈыт ӄорэн	
лыгъоравэтльаелымэл гэкэлилинэт вэтгавыт ученыен галина дьячкована игыр нымытвальа москвак	
нинъэйвыткульу гитлин анатолий тыӈы (агтэӈкон)	
льэлеӈкы ӄораӈы ватапота нитӄин нымкъэв тыӈэльын эмнуӈкы наӄам нынӈэӄин амалваӈ вальын ватап	
варкыт ӈэръамытлыӈэн авынӄораватаптэ )лыгэватап эʼмитлён чама нытвыӄэн элгыватапо лымэвыр кооватапо ) ӄайватапӄай лымэвыр эмыватапӄай ) ӄаймаватап эʼмитлён чама нытвыӄэн ыʼмталватапо ) ӄойвэватап ) мыргычгын	
ынӄэн амъянра нытвыӄэн ынӈин увъалямыргычгын (ӄынур рыръачомковъёт эʼвкырвэттэ) эʼгмыргычгын – иʼгин мыргычгын (эʼгрыгмэл ныпэраӄэн) ) каквэлватап ӄынур вэлёлгын нынӈэӄин кангатванвык ) аёпычьыватап	
тувъёйпы ватапгыпы мыкычьу нынӈэӄин лыгэватап	
ӄаймаватап (ыʼмталватап) тъэръэв нынӈэӄин эмнуӈкы	
ӄойвэватап тэӈрэӈылӄыл эʼквырга нынӈэӄин ытръэч миӈкэткук	
мыргычгын рэӈу аʼӄалгыӈ вальын	
каквэлватап ынкъам аёпычьыватап тэӈрэӈылӄылти ытръэчым нынӈэӄинэт кангатванвык наӄам кытэ	
турынӈэльыт вытвыттэ нэмыӄэй нынуӄинэт ӄората	
элекым тэӈипэмиӈкри вальыт вытвыттэ нынуӄинэт пъонпъонтэ ымыӈ пипиӄылгыт турпинтыӄэтыльыт – этъипкыльинэт пчиӄэӄэгти	
элек ӄорат нынэвиивӄинэт мимлык ӄача вээмык куулык гытгык	
льэлеӈкыым нъылюӄинэт	
ӄораватап ӄонпы нынӈэӄин	
оратантэсӄованвык аʼткэгма нынӈэӄин	
 паӈъэвӈытогыргын эмнуӈкы центра национальныкэн калеткорамкэн округэн  гивик нэмэ гэнлелин гыёлчетгыргын кэлиткульин тасочиненияӈкы лыгъоравэтльаелымэл	
эналватыльо гитлин кэлиткульын ырыткучьынымнымкин калеткоракэн северина еттыльыӈэ микын тывъёттэ мыткалейпатыркынат	
гым нынымытвайгым нымнымык аён	
«айон» гатомгатлен вэтгаквыпы «аё»	
виинӄун ныпэраӄэн мургин илир ӄынут ӄорэн аё	
мургиным совхоз нынныльын «энмытагын»	
нивӄинэт энмэн чит ӈутку ганымытвален майӈычавчыв энмытагын	
гымнин ыммэмы тыӈэвйи вера ивановна татаӄайым – еттыльын василий никитович	
ытри нымигчирэтӄинэт эмнуӈкы	
гымнин татай ӄорагынрэтыльын ыммэйым нитӄин увильу ваӈэльо	
лымӈэ гымык варкын эпэӄэй	
ынин нынны кэльэӈӈы нина ытлён нынпыӄин ӄымэк ӈыраӄлеккэн гииӈитти	
эпэӄэй пэнин вальын эмнуӈкы гъурэтлин ынкы	
лымӈэ гымык варкыт ӈыроӄ йичьэмрэтти ынкъам чакыгэт сергей рафик данила руслана	
эмӄынэлек гым ныпаӈъэвӈытосӄэвэгым ӄорагынрэтбригадагты	
колё нылгиэʼтгъуйгым ивкэ эӄылпэ мыльуркынэт ымыльо яральыт ӄорат ярат	
гымнин ыммэӄэй колё ваӈэӈав йъарат лыгэвиръыт	
ыммэйынэ гым нинэныйгулевӄин ваӈэк тэнэлгыӈык эноллятык	
кырвэнтома мури ыммэй чеэкэ нинэгичимури рымавтыт уунъыт вэчовтыт пъоӈпъоӈыт	
чама аӈӄачормык мыргот	
тыляма ныпычвэтгавморэ ынан нэнатвыӄэн миӈкри чит нынымытваӄэнат лыгъоравэтльат	
мургин татай ӈалвыльэпы етык ныпаӈъэвӈытоӄэн	
ынкъам ныторвыӈӄэн нытачаанӈыӄэн	
ӄол нинмури ымыльо нуӈэлмури ваамэты	
мургин ройыръын ныкоргыӄэн ныӄэплювичвэнмури нытэнӈыткумури ытленъютым нытэйкэвӄинэт	
гымыкы таӈычьыгыргын титэ ымыльо мытнутэгчиркын	
ынкы нычайпанморэ мытинэруркын мытгитэркын йыӄайым эмнуӈ	
мурыгрээн пэнин нылымӈэнаӄэнат мургинэт ыʼттъыт вилю маис илыӄэй рина шарик гоша	
лымӈэ гатвален ынанъылго лынъё моргынан ыʼттъын джек	
джек гэвинрэтлин ытлыгэты ӄаагтатык пэнин ымы орвъаматыльын уӈэлык	
ынкъам ытлён въигъи уйӈэ эвинрэттумгыкэ мытнъэлмык	
гырокы нырагтыӄэнат амалваӈ вальыт галгат пчиӄэт	
ымыльэты нутэнут ӄулитэ ныйыръэтӄин	
мури нэмыӄэй ныкоргавморэ	
ӄол нинмури нылегӈытаморэ кытчыгъёлгэты	
ытръэч эпэӄэй нивӄин « вэтыӄун ыннэнӈирэӄ лиглигыт пэляёлӄылтэ этлы ымыльо эпирикыльинэт»	
лымӈэ нывириӈӄинэт ыʼттъыӄэгти рылейвык ӄэлёӄым нэрэнуӈынэт лиглигыт ӄайгалгаӄагтэ	
тэлпыркын оръатчаё элеӈит	
вэнлыги мыткоргавыркын	
ӄэлёӄым пэтле рээнӈыт ӄаальынвэпы татай ытленъют	
нэрэрэнӈын ӈэлвыл ынкъам мытрэльуӈынэт мэйӈэтыльыт ӄэюуӄэгти	
ынӄо ратвагъа мэйӈыкрычмын «вылгыӄаанмат» гымнан ыʼлгу лынъё	
ымыльо рэмкын инъэ ныгъевӄинэт	
ыммэйынэ йыӄӄайым эвиръыт нэнагтоӄэн ныркэтчыкойпы ынкъам навэръэпыморэ	
эпэӄэйынэым нэнантэнмавӄэнат гыргырти тайӈыквыт милгыт	
айвэнъяп татайына рытвэтыркынин ярар ӈилгыт ӄлявылтэым нуӈэлӄинэт	
эймэвык ӈэлвыл ымыльо ярайпы нынтоӄэнат	
татай ынкъам ытленъют нытиӈурыткуӄинэт	
мури ыммэй нинэнинтымури вэврэткынык вальын рынлявъё титумилгэ мылгымыл	
нымгоӄэн ӄаанматгыргын	
ыммэмэнэ нинэнийгулевӄин гытамэты тэкичгымиглитык	
ымныкэрэт ымъылёӈэт нылеӄин крычмын	
ӈэвъэнйыръыт нытэкичгын  миглитӄинэт ныналгынрыратӄэнат	
нэнэнэт ынкъам ӄлявылтэ нувӄинэт нильунильэтӄинэт	
ынӄо ымыльо нъэйӈэвыткуӄинэт ӄамэтванво	
пылыткук рэмкын рачвыӈыркын	
уттык нэнтыркынэт пэрэёлӄылтэ – нэлгыт мъэмит ыʼттъысӄыт кэнтит ымы манэт	
гымнан тыгтъатчаркын элеӈит иӈӄун эӄылпэ мырагтыгъак амноӈэты мыльунэт чычеткинэт ярат ӄорат	
нъэлгъэт  гивиӈиттти мэгчерымготагнэпы анадырык () телевизионныкэн станция «орбита»	
 гивиӈитти титэ указыгъет президиумэн верховныкэн советэн рсфср поселок пээк (чаакэн район) гэтчылин городо	
 гивиӈитти титэ гэльулин ваны миӈкы вальылӄыл кэтъоквын членырыкы первого ревкома чукотки анадырык ()	
гыёлчетыльэпы тапамятниӈкы гапремиянпэрэвленат скульптор м	
ракитин ынкъам архитектор а	
 апрелык  гивик (галягъат  гивиӈитти) анадырык гатвален ыʼттъыёлкэн округкэн съезд советыргэн миӈкы рытомгавыйгот гэнтылинэт органтэ властэн чукоткакэн национальныкэн округэн	
 гивиӈитти титэ гантомгавленат чукоткак беринговкэн ынкъам провидениякэн районтэ ()	
 апрелык гъурэтлин антонина кымъытваал – лыгъоравэтльаӈавпоэтесса	
ынан гэтэйкылинэт нымкыӄинэт стихыт рассказтэ пьесат гэнумэкэвлинэт лымӈылтэ	
гантэнмавлен калейпатынво иван оʼмрувъена	
виилыгтык лыгъоравэтльаӈавпоэтесса нымытвальын магаданык антонина кымъытваал виилыгтын михаил гермашовын с	
 виилыгтын владимир сертунын чавчывэн нинъэйвыт 	
гуӈэле кыргуттэ	
льэлеӈкы чекыяагты тъэръэв – ганыркылява ывикит	
учвиткуттыт ганатва	
ымы пэнъёлгык ӄача гэтриле – таӈпэрэӈ ваӈэльа	
рэмкык вама аʼтав гуӈэле – вэтыӄун кыргуттэ	
рэвыӈӈоркынэӈыт ынӄээн йытоё	
таӈӄонпыӈ таӈылтанма ынкъам аʼӄалтанма нытвыӈӈоӄэнат ынпыянва йытоткольыт	
ӄорагыркэма авнъатчальатка авнамычвынатка томгэты – лыгэн чинит гамгота	
янор гамӈылёта тумгыт «ръаӄаат аймэтъёлӄылтэ	»	
йъататкоолгын гэймитэ	
вэнвъатаёт гакамлелтата гэминъучьэтэ гагагчава	
гэгэкэӈэквэтэ мэрынрэ	
гакаӈыльанма эмрынгиитэ гаянота нэкэм аръэткыкэгляӈкы	
чекыяагты эвнэӄувлигтылекэ	
тотъавма ныкэтыляма вэтыӄун гэминринэтэ	
рэвивычьэтэ гаканъёт оратыляма	
турыпкиринэӈу ӄаат гавъята лымэвыр гэнивлевэ таӈавээнвык	
чекыяайпы пыкирыплыткук ганэтлява гаканъё ӈроча	
ынӄо вэтыӄун ганыркылява	
ӄаат номавӄэнат титэ вэйпык ыʼльыл нылгыӄин	
тумгин ӄаат мэрынрэ гаяата	
тины ымы тумгин мэрынрэ гатааӈа	
нэвыӈӈоӄэнат «млегъэн – колё эрмэтвигъи»	
чымӈат этлы агтатъёокыльэнат	
гэкэлилин варээӈкэн бригадиргыпы ӄорагынрэтыльэн – захар аʼчаткойпы иван оʼмрувъена  гивик русскочукотский разговорник (продолжение) части тела человека – увигрил тело – увик (увикит – мн	
)
голова – левыт (левтыт) нога – гыткалгын (гыткат) рука – мынгылгын (мынгыт) лицо – льулӄыл (льулӄылти) глаз – лылялгын (лылет) ухо – вэлёлгын (вилют) нос – иʼӈъиӈ (иʼӈыт) рот – йыкыргын (йыкыргыт) язык – йилыйил (йилыт)	
игра эʼми вилют	
ӈотӄэнат вилют эʼми лылет	
ӈотӄэнат лылет эʼми мынгыт	
ӈотӄэнат мынгыт эʼми гыткат	
ӈотӄэнат гыткат	
загадка ӈыраӄ ытленъют вэтчатваркыт ыннэн рэсӄыгиӈкы	
(мынгылгын)	
тэкэлиӈыльыт вера грачева ынкъам надежда паӈарултыӈа центр развития национальных школ алкыльёлӄылтэ льэлеӈкы тэӈӄырым ныгытъэтын кыткытыкым ныгъевӄин колё ныванляӈӈоӄэн	
ръэгынник ынӄэн	
(кэйӈын)	
ачгыта рэлеркын ӄырым нывинрэтын	
ръэнут ынӄэн	
(виилвиил)	
ыныкит рэтэлпыгъэ – уйӈэ вагыргын	
наӄам аʼӄачвэӈ вальын	
(мимыл)	
вээмыт ныӄитыӄинэт ӈэгти нытинъылетӄинэт	
ӈаргынэн ныёаʼтӄэн ныгтийгатӄэн нывъялятӄэн	
титэ ынӈот нытваӄэн	
(льэлеӈкы)	
гэкэлилинэт нина емельянована нымным ӄытрын тагазенӈыльыт – администрация чукоткакэн автономныкэн округэн ынкъам редакция газетэн «крайний север» гэтэйкылин такалеӈынвык «крайний север» тагазенӈыльын иван оʼмрувъе тайкыёттэ 	
рывъёльавъё 	
чукоткакэн автономныкэн округ достарыңызбен бөлісу 	
«ыяакэн эйгысӄын» № () июлык  г	
 тайкыё газетак «крайний север» с	
 нутэтумгыт кынмал ытри гэвиилыгтылинэт ынӈытэӄ анадырык титэ гатвален конкурс тэкэлиӈыльин нынныгйит мургин таӈэргыпатыльэн писателен юрий рытгэвын (ытлён гынунык)	
ынык ӈачыӈкы – председатель анадыркэн городкэн ассоциациен эвынӈуткэкыльин культурамэгчетльан людмила букушева	
лымӈэ ӄол ӈэвъэнйыръын (мраӈӄач) нэмыӄэй лыгиръыльын ынӄэн елена гнилорыбова мэӈин ынӈатал ныӄитпыӄин	
ытлён мигчирэтыркын тавайваамкэн кынъёрак воспитателё	
ытри эмэлвэнымкинэт эʼквыргъам коргаквъат льувылгык ӄэлюӄ эвын танчемгъоянвыт лыгъоравэтльат кынмал гэрэӄитпыльэнӈэ	
ытри – нутэтумгыт	
«ыэ» оʼравэтльарылгатгыргын россияк  гивик нэмыӄэй лыги ыʼнылгыгыт россияк	
тэӈвытку торроссияк  октябрык  гивик нарарылгыӈынат оʼравэтльат ымыльэты мыкэльыт	
оʼравэтльарылгатгыргын россияк – ынӄэн ромакавъёттэ экономикакэн нымытвакэн ягталытвакэн вагыргыт оʼравэтльаргэн микынти варкыт нутэйиквик россиен рыгъеватъё гивик	
тэӈытръэч оʼравэтльарылгатгыргэпы нывытрэтӄинэт миӈкри вальыт йилыт вараттэ ынкъам ройыръыт калегъёлятгыргыт вытрэтыркыт нымытвальык мурыгнутин	
оʼравэтльарылгатгыргын – ӄырымэн тымӈэнарылгатгыргын нымытвальык	
ынӄэн пыӈылкэн база ӈотӄокэн инэныгйивэткин энанъомравкэн инэнлекин рывэтгаквыргык законык ынкам ипэ ынӄо нывытрэтӄин миӈкри вальын нация рылгыгъэ	
ръэкин оʼравэтльарылгатгыргын	
ынӄо ныныгйивэтӄин тъэр оʼравэтльат варкыт мурыгнутэк микынти ынкъам миӈкэмил ытри нымытваркыт	
оʼравэтльарылгатгыргэпы гантэнма ынкъам гэрэлкылӈэ ӈотӄокэнат вагыргыт экономикэн гэныгйивэтэ нымытвамэгчертэнмычьыт	
оʼравэтльарылгатгыргын – ынӄэн история россиен	
ынӄэн лыги нэрэлгыркын ымы ӈотӄокэнат тыӈэрэтырык	
тывма чиниткин вагыргын торгынан эмэлкэ рыйылгэтыркыниткы ынӄэн ӈотӄокэн нымытвальык	
лыги лыӈык эмигчиркэ вальыт оʼравэтльат таӈынтэнмыӈ мэгчерванвыт	
лыги лыӈкы миӈкэмил мыкэльыт кмиӈыт отгыӈ гантэнма тайкыёлӄылтэ кынъёрат ынкъам калеткорат	
татлынъёйпы пынлёёт пенсияльа гантэнма пенсияпэрэгыргын	
гамгаоʼравэтльан вэты винрэтыльылӄыл энарылгатык	
адокументыка ынӈин татлынъёлӄылтэ пынлёёт оʼравэтльарылгатыльа	
энарылгатыльа нэрэкэлиӈынэт гынинэт вэтгавыт гыныграк лымэвыр телефонгыпы ынкъам энарылгатванвык	
торгынан тывъёттэ ытръэч нэрэкэлиӈынэт мэкына ӄырым ыʼнытвынат	
оʼравэтльарылгатыплыткок гаймаӈэн нымкыӄин вагыргыт раныплепавӈыт	
аʼтав нэмыӄэй ӄыӄитпыльэтги энарылгатык	
комитет государственныкэн энарылгаткэн чукоткакэн автономныкэн округэн в номере для чего проводится перепись населения	
–  стр	
портреты земляков –   стр	
материалы на эвенском языке подготовленные михаилом дьячковым –  стр	
 июлык ынкъам августык —  июлык нъэлгъэт гивиӈитти оʼраттагнэпы рауль амундсен – норвегияльэн полярныкэн нутэгъюлетыльын мэӈин ыʼтвэ «мод» гэлейвылин северовостокыӈӄачагты ынкъам  гивик гайъолен беринговкэн иʼрвытгыр	
—  июлык –  октябрык  гивик ынкатагнэпы галягъат  гивиӈитти титэ гатвален гилынчимэвъытвэ «а	
сибиряков» аӈӄаляйвыгыргын (капитано ыʼтвык гитлин в	
воронин) о	
шмидтын	
ыʼтвын гэлелин архангельскэпы берингын эʼрвытгыртагнэты вытгыр эльэлеӈиткэ	
ынкъам ынкатагнэпы айгысӄыгэляӈӄаеквэ ыʼтвыляйвыгыргын эӈъэлю налгыӈӈогъан	
—  гивиӈитти галягъат титэ омваангыргоча гатваленат экспедицияльыт всесоюзныкэн арктикакэн институтэн	
ынӈэнӄачкэн ӈэйчыку гэльулинэт касситерит ынкъам вольфрам	
—  августык  гивик – галягъат  гивиӈитти титэ паакэгты гэпкитлин ӈирэӄэв чаакэн экспедиция всесоюзныкэн арктикакэн институтэн эʼмитлёнына гэльулин олово чукоткак	
эрму экспедицияльэн гитлинэт возбудский ытри сафонов	
— августык  гивик – галягъат  гивиӈитти титэ гэтэйкыплыткулин поселкак провидения ынанъыттъыёлкэн чукоткак мимлынэймэвӄымчучьын гытгэпы истихет ӄымэк  километрмэл ивлельын	
—  гивиӈитти галягъат титэ гантомгавленат овэчвынкалыровкэнат ансамблыт канчаланык нууӄэк увэлек ынкъам ӄутти национальныкэн нымнымыткук округэн	
— нъэлгъэт  гивиӈитти рытомгавтагнэпы ыʼттъыёлкэнат полярныкэн станцият чукоткак – эʼӈыткынык шмидтын провиденияк ынкъам увэлек ()	
калейпатынво гантэнмавлен иван оʼмрувъена русскочукотский разговорник (продолжение) посуда – кукэт уӄӄэмэт блюдо – ӄэмэӈы (ӄэмэт) ложка – вонны (вонныт) кастрюля – кукэӈы (кукэт) нож – валы (валят) женский нож – пэкул (пэкулти) чашка – койӈын (койӈыт) тарелка – уӄӄэм (уӄӄэмэт) стакан – тэнкойӈын (тэнкойӈыт) ведро – аймыёчгын (аймыёчгыт) вилка – эюпинэӈ (эюпинэӈэт)	
ӄамэтвама ититгъи рыркатъол	
эпэӄэйынэ рэннин ӄэмэӈы	
ваалына рэннинэт уӄӄэмэт ынкъам койӈыт	
ымыльо вакъогъат	
ӄамэтваӈӈогъат	
пища – роолӄылтэ бульон – аръапаӈы рыба – ыннээн уха – ынныпат сырое мясо – тэкичгын оленье мясо – ӄоратъол моржовое мясо – рыркатъол китовое мясо – ръэвытъул сушеное мясо – кыкватъол конфеты – кэнтит картофель – кымчек яйцо – лиглиг молоко – лывээръын строганина – ӄитыӄит хлеб – кавкав масло – парапар сахар – чаӄар	
ынныпат эпэнэ рэннин ыннээн	
ыммэмэнэ ыпаннэн ынныпат	
нычачаӄэн ынныпат	
растения ягоды грибы – тыӈэчьыт уунъыт ягода – оонъылгын морошка – рыттыт голубика – лиӈыл шикша – лыгоонъылгын гриб – пъоӈпъоӈ лук – майъолялгын трава – въаглыӈын цветы – тыӈэчьыт лист – вытвыт дерево – уттуут	
продолжи предложения нычелыӄэн нычачаӄэн	
лелелпэральын нэтлегӄин	
нувӄин мыгмимлыльын	
слова для справок лыгоонъылгын рыттыт лиӈыл	
загадки микынэ гым ринэвиръытвыгъэ ытлён ратэргатгъа (майъолялгын)	
элек нынӈэӄинэт гытгак нэрэтӄинэт (тыӈэчьыт)	
льэлеӈкы ынкъам элек этлы алваӈ энъэлкыльинэт (ӄыргон)	
ръэкылылет гэгичилинэт нычелыӄэнат нувӄинэт лелелпэральыт (уунъыт)	
тэкэлиӈыльыт вера грачева ынкъам надежа паӈарультыӈа  центр развития национальных школ округа тагазенӈыльыт – администрациячукоткакэн автономныкэн округэн ынкъам редакция газетэн «крайний север» гэтэйкылин такалеӈынвык «крайний север» тагазенӈыльын иван оʼмрувъе тайкыёттэ 	
рывъёльавъё 	
чукоткакэн автономныкэн округ ыяакэн эйгысӄын №  () тайкыё газетак «крайний север»  декабрык  г	
 анʼэнмывэтгав рыркайпиянʼавэн эмнунʼылыт пэнин кʼитпыльэтыльыт вера николаевна тэвлянто гымнан лыги еп  гэвэтагнэпы	
ытлён чит ганымытвален валкʼарак	
эвын ынкы вама нинэльуйгым пэнин кʼитпыльэтыльын имырэкʼык ыннʼaтал нымигчиркʼин ынкъам нытывэлкʼин гамгаоʼравэтльэты	
ынан гэтэнʼыйгулетлин нʼэлвыльыльин мигчир	
накʼам чама яатльан чавчывэн — ытлыгын ынин николай олвав кытоор гитлин онмытанʼбригадиро кʼол нʼэлвыльык валкʼаральэн	
ыʼттъыютльэт ролтытваалын (чит ыннʼин нъэйнʼэвкʼин тэвлянто) — майнʼычавчыво гитлинэт кʼэтпъоравэтльо	
эвыным этъым ыʼттъыютльин анʼъалчьатгыргын тэнʼыркылеркынин ынан	
чама накʼам ытлён пэнин кʼитпыльэтыльын тэленʼкинэткукин ансамблык «рыркы» кʼол ниткʼин фестивалтэ вама ныпкиркʼин анадырэты (ытлён льуркыниткы гымнан тайкыё виилыгтык типъэйнʼэльын)	
ыннʼытэкʼым пыкиргъи редакциягты ынин письмо	
ынкы тэвлянтона тывыркынэнат нымкыкʼин вагыргыт	
кʼычитайгыткы рэкʼын ивыркын вера тэвлянто	
эмкʼынгивик схп «пионер» мигчирэтыльыт специалисто ынкъам ырык рээн директор хозяйствокэн а	
 буглак амкʼынгытгак пэнин каралыткогэлельыт амратынпынʼа нʼэлвыльыт ветеринаранʼанʼа	
емгэнʼэлвыл танʼымыльэты нанʼантыёркын	
игытгивикин нэкэм ныгтъав гатвален ляйвыгыргын амнонʼгыпы	
кʼэлюкʼ янот кʼутти нʼэлвыльыт гъаратленат элек	
янот гинэнмэлевэтлинэт	
ынкʼо вытку нэмэ емгэнымным напыткʼыйъон амраръоранʼыттынʼа	
гым амкʼынотпускак кʼол нитигым нылымнʼэнайгым ямганымгыпы лейвык	
итык чама гэчевкы вальын амнонʼгыпы лейвык ытръэч ыныкит нʼаргынэн нъакʼалтатынʼокʼэн орвыльэн мигчир илык пэнʼаёʼа нэнанкыттывэкʼэн	
кʼэлёкʼ нʼаргын вальын тапагтынʼгыргын	
ынръам ветспециалистак кытыйгын нэмыкʼэй аʼрэткочьо нэтынʼокʼэн	
нʼэвэкʼым кʼорагынрэтыльыт пэнин етъа вальыт	
кʼонпы лёнʼъарэткота микын нымным	
гымнан иничгыту чама танъяркынат ветспециалистат нʼотэнхозяйствокэн минʼкри кʼун ытри чинит такаралнʼыркыт ынкʼо уколыткоркыт	
ынкʼо лымнʼэ чинит нэтинэнʼнʼыркынэт орвыт нэйнʼэркынэт каралтэ кимитъыт мганымэты ынкъам лымнʼэ нʼыръыръэнут	
гэльувылгылинэт нʼирэкʼ эрмэт нʼэранхозяйствокэн а	
буглак микынэ гэнвилыткувлинэт  кʼорат сельхозпредприятиягты чаакэн районкэн минʼкы эрму итыркын м	
 сизов – льувылгытумгын	
кычьымэты вальын гатвален льовылгыгыргын	
ымы кʼорагынрэтыльыт лёнʼыгтъатчата гитлинэт ныкʼитпъэв кʼааёнратгъат	
лымнʼэ аʼрэткочьо гитлинэт орвыт – мтлбв	
уйнʼэ ынкʼэнат орвыт этэйкинэнʼкэ	
эмкʼычетык тэйкинэнʼэт нурэтэйкыркынэт тылечьыт	
ынкъам кʼынвэт чьэченʼръуркын	
лымнʼэ илкин ырмыткʼыт тъэръэв пэнин ратъёт	
итыкэвын тэнмычьыгъет ырмыткʼымыт нырэткʼин	
ытръэч вэнлыги нытъэрылтэткʼин минʼкри кʼун нурэкʼинэт тылянвыт	
пыткʼурэтвигъэт ыныкит нʼирэкʼ нымнымыт рыръэчеквъэт	
нымэйынʼкʼин квадратный километр ыннанхозяйствок	
тылянвыт колё элытратыльыт нэкэм айгыскʼынʼкʼачкэн	
читэвын кʼорагынрэтыльыт кʼитпэквъэт нымытвак ыныкит ляйвынʼнʼогъат ямганымгыпы орвыт	
нэрэтыркынэт мыкынʼ кимитъыт эвиръыт элек яаёлкʼылтэ плекыт ынкъам нымкыкʼин яананʼ имыръэкин	
вэлынкыкʼун «полюс надежды» – нʼавъанйыръэты гантэнмавленат наборинэнкʼэвив	
нэкэм коргаво нылгыкʼин рытрииръыт титит кылылет ынкъам йъарат мэнигыт вытычгылкʼылтэ	
эченчи ыныкит кʼлявылен нʼоткʼо эʼптэ набортэ нэнъытэйкынэт вэлер портянката	
тъэркин нэрэтыркын портянкалкʼыл	
пэтле чимиръэтыркыт ыннэнъют яак	
накʼам кʼорагынрэтыльыт эленʼит танʼамкʼынъычо гинрычьыегэ итыркыт	
эʼквырга эмнунʼыльыт вэнлыги пэнин кʼитпыльэтыльыт ынкъам игыр нʼэлвыльыт мэчынкы ванʼнʼогъат	
мытмычвынатыркын эчвэра рымагтэты эмыннʼин мытратванʼнʼо	
вера тэвлянто нымным рыркайпиян шмидтыкин районкэн	
 кэлик ынан гатвылен чукотка яврэна  гивик рэнъэлнʼыт  гивинʼитти оʼраттагнэпы эргыпатыльын тэкэлинʼыльын тихон семушкин мэнʼин накэтъоркын чукоткальа энантомгавыльын кэлик «алитет уходит в горы»	
тихон захарович семушкин гъурэтлин  гивик нымнымык старая кутля мокшанскыкэн уездык пензенскыкэн губернияк крестъяныльэн ройыръык	
 гивик ынан гэплыткулин земскыкэн торымгокалеткоран  гивикым – михайловскыкэн церковноучительскыкэн калеткоран	
кылгынкэн ыннэн эленʼитыльу тихон семушкин кэлиныгйивэтыльу гамголен мигчирэтык сибиркэн калеткораткок	
 гивик гакалеткомголен физикоматематическыкэн отделенияк педагогическыкэн факультетэн москвакэн университеткэн	
калеткома ынан лыги рытчынинэт тайкыёт кэлит владимир танбогоразына ынкъам ынкатагнэпы ынан энʼъэлю рытчынин эйгыскʼынутэнут	
акваттэнмавымгогъэ чукоткагты	
янор таписьмогнэн владимир германович микынэ анъянэн рэквэннʼыльын чукоткагты	
кʼытрык ытлён нэмыкʼэй гэкʼитпыльэтлин рытомгавкы калеткоранинтернат	
эйгыскʼынутэк ытлён ымыльэты гатвален амнʼырооткэн гивиткунʼит маглята гэлейвылин лымынкʼо чукоткаеквэ	
 гэвэтагнэпы ганымытвамголен москвак гэмигчирэтлин комитетык национальностэн наркоматэн просвещениен	
гэкʼитпыльэтлин рытомгавма лыгъоравэтльэн письменность ынкъам ыʼттъыёлкэнат кэлитучебникыт	
талпынʼнʼок кʼав гивит ынан тайкымгонэнат художественныкэн кэлит минʼкы нэнатвыкʼэнат оʼравэтльат вагыргыт чукоткакэн	
ынан гэтэйкылинэт роман нʼэрантомыльын «алитет уходит в горы»«жизнь во льдах» « угрюмсевер» «полет в арктику» кʼутти	
 гивик государственныкэн учебнопедагогическыкэн такниганʼынвык министерствэн просвещениен рсфср ленинградык гэтэйкылин пынʼылтэл лыгъоравэтльэн ынкъам русильин йиле энмэч эргыпатыльэн тэкэлинʼыльин тихон семушкинын	
йилыльэтыльу гитлин ыннʼингивиткук еп нылгинынʼинкʼин юрий рытгэв микынэ гэплыткулин анадыркэн педучилище ынкъам гакалеткомголен ленинградкэн университетык	
пагченʼэты вальын кэликэл накʼам ымы йилыльэтыльын гэтэминнʼычьэтлин ынкы тэмурыгнʼэ кэличитык	
игыр мыткалейпатыркын чымкʼык калеё ынкʼэн кэлик	
тихон семушкин талеко ынкъам ынин айылгыкыльэн лиликʼэй …талеко вакъогъэ айколяткынык ынкъам рырытконʼнʼонэн нʼирэкʼэв кылтын	
мэгчеранма ынан рытгэваннэн амынан вагыргын гэлыткынык	
нʼоткʼэн кылтын тэкичгэ йыръыльын	
йытома тэкичгыт люур талеко кʼулильэтгъи письмо	
письмо	
письмо	
лиликʼэй	
рычимэвнин конверт ынкъам калевэтгавынʼонэн письмо	
«талеко	
героё кʼитги	
ыннʼэ атэргатка	
гымнан гыт тыльугыт ынкъам эргатык инъэ трэринʼэетгъэ	
ыныкит раёоʼръогъа киткит кʼэнъатчагэ	
ыннʼэ айылгавка вэнлыги трэнъегтэлетгыт	
кʼылкʼыриргын вэтгыскʼын – гынык кʼача варкын	
кʼытэнмычьыгын гилгил	
ыныкит ратвааʼ кʼликкин сантиметрыт кʼыйпатгын левалытконанʼ	
гымнан кылтык тыёаʼн челгыманэг	
ыныкит тъарынʼ ратвааʼ ыннʼэ айпатка левалытконанʼ	
ринʼэнэнʼ рэпылкʼэтгъэ	
гынин тумгытум ринʼэнэнʼэткульын томилин»	
– тумгытум – иквъи талеко ынкъам тэннʼэквъи	
– ыннʼаталым рэнʼакʼлявол	
томилин – ринʼэнэнʼэткульын	
айвэнʼоон ытлён гэетлин мурык калеткоракэнак праздникык	
ынан гым нэнаркыпчыткокʼэн рэлпэпы ынкъам нинивкʼин	
«кʼэглынангэт нымэльэв гынан гэчеютулин умкʼэчеютун»	
«кʼэглынангэтгым нымэльэв гэчеютуйгым» – чимгъугъи ытлён коргэты	
талекона пиринин лиликʼэй ынкъам нэмэ калевэтгавынʼонэн письмо нэргъав	
лиликʼэйынэ рыгырголявнэн рыгльолкʼылкʼай	
талеко нычимгъукʼин ымы лиликʼэй валёмыркын	
письмо нымкыче накалевэтгавын	
талеко нытэнʼычьэткʼин калевэтгавык	
кʼынвэр плыткук талекона ратчынʼаннэн письмо ратрочыко	
– мынкʼамэтва – иквъи ытлён ынкъам эйминнин консерваёчгын	
нʼинкʼэе нэмэ кэтъонэн валы ынкъам пыткʼывъентоэʼ	
накʼам уйнʼэ ынкʼэн	
чит рывэнтэтыркынин пувтын гилгилык кыпля ытръэч накʼам гилгил нычимиръэткʼин	
лиликʼэйынэ нинэгитэйвыкʼин талеко	
– ыннʼатал эчимгъукыльигыт лиликʼэй	
иаʼм инивкэ инэнтыркын	
туупэтэым мэчынкы танʼынвантаты пувтын	
ынан эйминнин туупэн гитэнин чьомыткын ынкъам левтынилюиʼ – ыннʼэ лиликʼэй	
мытрэнэвылкʼэвнʼын туупэн эргатык яаёлкʼыл тарэнʼананʼтаръэннʼык	
валёмэ	
ныкитэ лиликʼэй ытри талеко гъомрыйылкʼатленат омкоколчыко	
чекыяа нывыргыргэткʼин эʼйнʼэткучьын	
гилгил нылекʼин айгыскʼэты гынонагты	
талеко кыевыскʼычетгъи	
ытлён кʼутгъи ынкъам нʼытогъэ кайгэнʼчыкойпы	
гыргол ныкʼэргаткʼэнат энʼэрти с	
 гролмакы вускʼын нытвакʼэн	
– еп инъэ	
вэнлыги кʼырым лымнʼэ мыйылкʼэт	
мытръатчанʼын эргыръон – иквъи талеко	
эргыръок талекона эйминнин челгыманэгытъол туупэн ынкъам кʼынур лыгивинильын кʼырирыскʼивнин вэтгыскʼын тывъё ринʼэнэнʼэткульин письмок	
ынкʼэн гатвален чымче	
талеко тыттэтгъи кааткынык ынкъам тэнʼгитэнин вэтгыскʼын	
кʼэглынангэт ынык ыʼттъыёча вытрэтгъи киткит нэнʼагты вальын вэтгыскʼын	
«ыннʼатал танʼвакъон льунин ринʼэнэнʼэткульэ	
гырголяйпы нымэльэв льуркынин кʼынур гатле»	
талеко нычейвыткукʼин вэтгылкʼыеквэ ынкъам нэнъомрытаанʼкʼэн гилгил туупэтэ	
гилгиле нымэльэв нэнъарэкʼэн оʼравэтльан	
оʼптытъача кыплык туупэтэ гилгил талекона рэвнин ынкʼэн	
ынан рытолтаннэн гилытъул матъяалегты рыльэтэннин	
ынкъам гэтама гилытъул чимгъугъи « тъэр нʼутку сантиметрыт лиликʼэй минʼкри мынрылгынат сантиметрыт	
кʼэйвэ гынан лыги нʼоткʼэн лыгэгтычемгъоёлкʼыл	
накʼам уйнʼэ нʼутку кэлиныгйивэтыльын	
микынэ рэнтэнʼытвэннʼынин аʼкʼалтатгыргын	»	
– мытлынʼкʼлеккэн сантиметрыт	
» – нэнакэтъокʼэн ынан	
къэли яалегты эрэтгъи рилвыт чеэкэтгъэт эмчимгъук рыпэт нʼинкʼэй омръогъэ	
«экʼылпэ кʼычимгъуркын талеко	
эргыръоркын» – чинит ынан нэнангагчавкʼэн	
талекона люур кэтъонэн тывъё кэлиныгйивэтыльин «нʼоткʼэнат милгыт	
ыннэн милгык – нʼыракʼ сантиметрыт»	
талеко кылява рагтыгъэ ынкъам экʼылпэ рэннин мэлгыёчгын	
«валы нʼоткʼэн вай	
нʼутку гэнэрэтлинэт ринʼэнэнʼэтэ кылтыт»	
талекона кээтвынин валята гилытъул ынкъам тэнмычьынэн тоопапойга	
валята тэнмычьынэн эвлыгыргын	
ынкʼоры вакъогъэ нʼыраткынык рытрилнин туупэн ынкъам милгэ рытэнмынʼнʼонэн	
лымнʼэ нʼыракʼ	
амнʼырооткэн нъэлгъи	
лымнʼэ нʼыракʼ 	
мынгыткэн нʼирэкʼ парол	
лымнʼэ рытрилык нʼыракʼ 	
кылгынкэн ыннэн парол	
кʼэйвэ ыннʼин тырылгын	
нʼырача амнʼыраёно – кылгынкэн ыннэн парол	
кʼэйвэ ыннʼин	
» – ынкъам талеко нымэльэв выентогъэ	
мытлынʼкʼав милгымил мыкылтэтгъи лыгикиткит майынʼкы	
тъэр ылён ратва сантиметрыт	
талеко чимгъуиʼ этчывъентоэʼ ынкъам иквъи – вэчьым кылгынкэн нʼыракʼ парол	
нэмэ пыткʼынтэнмынʼнʼонэн	
нымкыче рытэнмынэн вэнлыги ыннʼин мыкэльын нытвакʼэн	
кʼунэче энмэч тъарынʼ кылгынкэнак нʼыракʼ паролык гатвален	
талеко кʼутгъи рымнин туупэн ынкъам нунтымъэв иквъи – како вай лиликʼэй ынръам тъэрылтэтыркын	
накʼам лиликʼэй ымы лёнтаалгылята	
ытлён янра нылгэванʼэлтаткʼэн ныргыткукʼин	
эргыръонʼнʼогъэ	
талекона гитэнинэт туупэн ынкъам челгыманэгытъол	
кʼырым лыгэнитык ынкʼэнат игыр ныяанэнат	
аʼкʼайпатынʼ левалытконанʼ	
ынан эйминнин челгыманэгытъол ынкъам тэвлянэн	
танʼакʼочеткынка нытвакʼэн нычьэченʼэткʼин	
гыролмакы ытръэч этэлпыкигилгил	
выен нылгэныкʼэрыкʼэн кʼынур тинтин	
ыяа нывытрэткʼин эмнунʼкин нутэнут	
накʼам чейвэ аʼкʼапкэрынʼ	
ыяа – итык мачынан ытръэч тылянвык чынʼатгыргын аʼкʼъэрынʼ вальын варкын	
талеко горатвален кʼотытвак ыннʼин рынрэ челгыманэгытъол	
ынан гитэнин йъыйыкʼ кээт ынкъам пыткʼы эʼлерэиʼ	
итык кʼэйвэ тэнʼу нинэлгыкʼин анʼкʼы ынкъам гилгил ытръэч игыр кʼонпы ынык чимгъук нутэскʼын нытвакʼэн	
ымы пааэʼ выргыргэтык эʼйнʼэткучьын	
кʼынур манʼэнайнʼын нымайынʼкʼэнайнʼын гэвъилин нʼутку ынкъам ынкʼэната танʼакʼочеткынка гыролмакы	
кэтъонэнат талекона нымным калеткоран ынин тумгыт	
ынкъам ынкʼэната лыгэрарагтынʼынʼоэʼ ытлён томгэты	
ынан кэтъонэн ытля	
ытри ытръэч нʼирэргэри нынымытвакʼэнат	
ынкы вулкʼытвик ытлён лёнʼпынʼылтэля ытльагты гитлин ыннʼэ ытльата нэнарапалёмтэлнʼыкʼэнат школакэн пынʼылтэ	
кэтъонэн тывъё ытльэн ытлыгын танʼъоравэтльан тэнʼивинильын раквачальын тэленъеп гилчыку	
ынкы еп талеко ныппыльэв гатвален	
ынан ымы гэмо ытлыгын	
«аʼмын вэчьым ымы гым трараквача	
ытля вэчьым тэргатыркын» – чимгъугъи талеко ынкъам кʼымэк тэргатгъэ	
люур ыяа йыйыкык льунин увъэлемымрэкʼэй	
ынкʼэн кʼынур янрагатле ныринʼэмъеткʼин	
талеко лыляпытконʼнʼоэʼ инʼкʼун эвнэчимгъукэ ярагты	
ивкэ аʼмын ринʼэнэнʼ ныринʼэмъетын лымнʼэ	
ръэнут ынръам	
нэмэ нʼанкʼэн увпэраэʼ ыʼттъыёляк кʼача	
кʼэглынангэт вэчьым галгат	
ытръэч ынракʼ ныранʼнʼытанат нʼанкʼо льэленʼкы галгат	
кʼынур рыгынтавъё рэкʼокалгын талеко тыттэтыскʼычетгъи кааткынык ынкъам лылятъылынʼотагнэты гэтанʼнʼонэнат увычыт	
«вынэ кʼырымэнат галгат	
вэчьым аʼмын ринʼэнэнʼэт	
иаʼм ынракʼ нʼирэкʼ	»	
пэтле выргыргатынʼогъэ типъэйнʼэн моторэн	
ринʼэнэнʼэт экʼылпэ нэймэвкʼинэт	
гавыргыргыма ынкʼэнат ныпкиртылекʼинэт	
талеко кытгынтатгъэ вэтгыскʼыткынэты	
ынракʼ кʼынур рэкʼэ рынвилениин ытлён ынкъам ытлён пэлкʼынтэтгъи	
талеко ченʼыттэтгъи ыныкит ринʼэнэнʼэт равакъонʼыт ынкʼэнат рэпылкʼэннʼыт минʼкри кʼун гилгил нывытлыкʼэн	
лыгэленʼкамаграэʼ ыныкит ринʼэнэнʼэт ивтылетгъэт	
ынкʼэнат чивтыл галягъат ынык гыргоча	
талекона ратчынʼаннэн челгыманэгытъол ынкъам мынга тынʼивынинэт ринʼэнэнʼэт амнонʼэты	
нʼэракʼавкаврак ринʼэнэнʼэт гырголятынʼогъат	
талеко коргаквъэ нэмэ тынʼивынинэт мынга ринʼэнэнʼэт амнонʼэты ынкъам иквъи – ыргынан гым наалёмгым	
кʼэквэтгытык амнонʼэты	
ыʼттъыётльан ринʼэнэнʼ рилнилюиʼ ынкъам амнонʼэты эквэтгъи	
нʼирэкʼэв ринʼэнэнʼ нэмэ кавраэʼ ынкъам лыгичивтэтгъи ынкъам ринʼэмъетгъи лыгичымчетэ	
энмэч ринʼэнэнʼэткульын пинтыкʼэтгъи ынкъам мынга левалыткоэʼ	
талеко лыгэкачьараквъэ	
ынан элкылнин ытлён	
ынкʼэн гатвален тымнʼэт (плытковач  стр	
 талеко ынкъам ынин айылгыкыльэн лиликʼэй лыгъоравэтльан рыгъёлявъё ринʼэнэнʼэткук русильэ ринʼэнэнʼэткульэ томилинына	
игыр тымнʼэт анʼкʼагынрыратыльо ниткʼин	
мытлынча грулмыиʼ тымнʼэт нʼинкʼэйык гыргоча	
мытлынʼкʼавык грулмык ръэнут рэрэннин эʼптэ рилнилюиʼ ынкъам ринʼэмъетгъи амнонʼэты тылягырголята	
аʼмын нытэнʼигыт тымнʼэт	
– кʼулильэтгъи талеко гырголягты чит левалытконанʼата левалыткоркын талеко ытръэч айылгаквъэ	
талекона уʼрэгитэнин ринʼэмъетыльын ринʼэнэнʼ	
ыʼттъыёлкэн энмэч гэйкʼунтэтлин	
эʼми ынракʼ лиликʼэй	
– иквъи нʼинкʼэй ынкъам аʼйнʼавытконʼонэн ыʼттъыкʼэкʼэй	
каачыкойпы вытрэтгъи камчалявтыкʼай ыʼттъин	
ынкʼэн ръилемъетгъи талекона	
гэлрачыко нэмэ ныгичивэткʼинэт	
раратъёк кылтычыку гатваленат манэгран милгэр мъэмит книга пувтынвэнтэткин валы тэннʼу лынъё нʼинкʼэе	
– кʼыгит аныкʼун лиликʼэй	
тымнʼэтына лыги ръэнут моргынан тэгъенʼу мытылгыркын	
кылтык гатваленат торпанраплякыт нʼирэкʼ памъят налгыкʼонагтэ ынкъам турлилит	
чама ынкы гатваленат рыркатъол ынкъам мэмылытъол	
нэмэ вай письмо	
письмогты галгэкоргавлен талеко ытлён оратвагъэ авэтгавка оʼравэтльак рээн	
письмоым – кʼынур оʼравэтльан	
накʼам лиликʼэй ытръэч ныпалёмтэлкʼэн ванэван нывэтгавын	
ынан рывэнтэннин конверт ынкъам ныпылмэръэв йытонэн кэликэл	
«талеко	
гым ымы тыетык эмрэнъегтэленнʼэ гыт	
моргынан вэтыкʼун мытрэнъегтэлетгыт	
кʼэйвэ раёоʼръогъа вэнлыги ыннʼэ айылгавка гынык ымыльо вагыргыкэн варкын	
– валёмэ лиликʼэй	
ыннʼэ атэргатка	
– иквъи талеко ынкъам памытконʼнʼонэн примус	
примус выргыргынлетыскʼычетгъи	
ымы гитэк нʼылетыльын примус коргынʼ нынъэлкʼин	
– чемырот матъяал мынытрилынэтрэнленнʼыт	
ынкʼэн айвэ томилинына рычымкʼэтъюунин ынкы керосинъёчгын	
талекона ромакавынʼнʼонэнат чемырот ынкъам люур рыпэт аанʼкатгъэ	
чемырочыко нытвакʼэн кʼынур ынык кэлиныгйивэтыльин метр	
ынан пиринин ынкʼэн ынкъам рытэнмынэн чьомыткын метрыкэн тэнмычьык туупэк	
ръэнут ынръам	
талекона маленэнат лылет ынкъам нэмэ гитэнин	
вытлыгыргын гилгилин кʼликкин ыннэн парол сантиметрыт	
ринʼэнэнʼ мэчынкы нъывакъоаʼн	
примус нынлеткʼин	
чайкок ыʼльыле йыръыльын къавалык нытвакʼэн	
талекона нунтымъэв нинэнрыкʼин метр	
нʼаргын ныгтыйгаткʼэн ынкъам кытыйгын нэнавалёмкʼэн талекона	
вулкʼытвик выятлёэʼ	
кʼынур эʼйнʼэткучьын ныкʼолякʼэн кытыйгын кэйгинʼык гилчыку	
емгымгыгыргын гилчыку	
ымы гынникыт натчыкʼэнат ыннʼэнвыятлёк	
кʼолягыргын кытыйгэн ныкэнтэткʼин гэлрачыко	
мури авнантока мынинмык лиликʼэй – иквъи талеко нунтымъэв	
– юрэкʼ мытрантымнʼэвнʼын мургин яранʼы	
мури мытраралкотва маляттагнэты	
ытлён нонмъав выентогъэ ынкъам чимгъугъи «кытыйга вэчьым рэнъэкʼэрэвнʼынин вэтгыскʼын»	
управленияк сельскакэн хозяйствэн ыннʼытэкʼ анадырык гумэкэтлинэт директортэ хозяйствэн чукоткакэн эрмэт управлениен агропромышленныкэн комплексэн микырык вэтгаво гэлгылинэт кʼорагынрэтгыргын анʼкʼагыннэгнʼыттыгыргын кʼутти отраслят эʼмитлёнат энʼъэлю лынʼыркынинэт правительствота чукоткакэн автономныкэн округэн	
умэкэтыльэ мыквэтгаво гэлгылинэт энъататгыргыт кʼорагынрэткэн  гивик гэныгйивэтлинэт вальыт эвматгыргыт гантэнмыленат кыляёно нʼоткʼокэн  гивик мигчитлыкʼылти танʼынолвавынво авынотрасль сельскакэн хозяйствэн – кʼорагынрэтгыргын	
игыр чукоткак гынритыркыт кʼымэк  тысяч кʼаат	
инъэтэтычьу хозяйствоткойпы округэн итыркыт гатвылен докладыльа эрмэтэ управлениен сельскакэн хозяйствэн виктор подгайныйына сельхозпредприятият «канчаланский» «имени первого ревкома чукотки» «певек» «пионер» «амгуэма» «кэпэр»	
кытъаткэым умэкэтыльыт гивлинэт панэна еп мачымыльо хозяйствоткок кʼитпу люнтэнʼылгэ нэнтыркын танʼалвыльынʼгыргын ымгэвэнʼэт тымнʼэннʼэн ынкʼэн мигчир нэнлеркын чымкʼык нʼэлвыльыльэ	
мыкэтыркыт кʼаат ытръэчым ынкʼэнат лёнтанʼпэрата итыркыт панэна еп нычимыкʼинэт	
нымкыкʼин акавкэтгыргыт гатвыленат омакатынвык анʼкʼагыннэгнʼыттыгыргыгъет – тъэръэв охотникыт манэмынгыкватыркыт нырулкʼинэт ыргинэт яананʼат гыннигнʼыттыкин	
лымнʼэ ачынтэ хозяйстворгэн государствогты еп варкыт энмэч мыкэтгъэт	
специалистат ынкъам эрмэт хозяйствоткокэн тъэрылтэтыркыт ынпэвыркыт нʼэнъяным еп эйгулеткыльин ыннʼинмигчирык	
итыкым мигчитльэт агропромышленныкэн комплексэн округэн ыннʼатал кʼэглынангэт кʼитпэквъэт титэ ыргин рэнъатаннʼыгыргыт нэмыкʼэй энʼъэлю нэлгыркынэт округкэн эрмэрык	
тагазеннʼыльыт – администрациячукоткакэн автономныкэн округэн ынкъам редакция газетэн «крайнии север» гэтэйкылин такаленʼынвык «крайний север» тагазеннʼыльын иван оʼмрувъе тайкыёттэ 	
рывъёльавъё 	
чукоткакэн автономныкэн округ достарыңызбен бөлісу 	
«ыяакэн эйгысӄын» №  ()  мартык  г	
 тайкыё газетак «крайний север» с	
 лыгъоравэтльэн лымнʼылтэ ынкъам тэленʼкин тывъёттэ лымнʼылтэ гантомгавленат талянʼкэнаткогыргэпы	
вулкʼытвик айвэрэннʼэт панʼъэвнʼытома тылятомгэты пынлёльэты ынпыянва гатва тэленʼкин вагыргын	
тэленʼым накʼам йыкʼкʼэй ныкалевэтгавынат эвытлым ыʼнпалёмтэлын вэтгавъёлгын	
ытръэч гавалёма пынʼыл эвытлым талянʼкэнаткогыргын	
кʼэлюкʼым кʼутти оʼравэтльат гагтийголятленат пынʼылтэлык	
кʼутырыкым пыткʼытвыма пыткʼыгэчевкы наратвыркын валёмъё пынʼыл	
кʼол ниткʼин кʼынвэрым тыляалванʼ нынъэлкʼин кытооркэн тывъё кʼоныръым кʼутырык мынʼалёянва тумгыт нэрэтэмъюнʼыркынэт нэръыръунтыркынэт тылянвэтгавытвэва ымы гынниккʼэгти галгат тынʼэчьыт	
тыленымкэвэ тыленринʼэвэ тыленйыкʼэвэ	
талянʼкэнаткогыргын лымнʼылё нынъэлкʼин	
лымнʼылномакавма анадыркэн районгыпы тынвэтгаватынат рултынʼэ товтокʼ тымнʼэнʼавычгын	
лымнʼылыйгот рытык ытри янор нивкʼинэт «гымым итык эйгулеткыльигым лымнʼылык	
ытръэч талянʼвагыргын гымнан гайманʼэн тратвынʼын»	
нинивигым «вынэ колё	
ымы ынкʼэн гымнан пэгчинʼу нинэлгигым»	
лымыннʼэнвагыргэпы гатомгатленат лымнʼылтэ ) минʼкыри гатомгатлен вагыргын ) минʼкыри гэнрултэтлин аʼкʼавагыргын ) гынникыт – ватомгыт оʼравэтльэн ) энʼэнʼыльыт гыттэпычьыт )минʼкыри гамаравленат вараттэ ынкъам кʼутти	
лыгэным гатвылен лымыннʼин нутэкин вагыргын	
эмнунʼыльэ – эмнунʼ анʼкʼальа – анʼкʼы рэмкынутэльэ – рэмкын эвырым гэръэлетэ рэмкын – ымы ныръэлеткʼинэт лымнʼылтэ	
лымнʼылгыпы мытэлкылыркын талянʼвагыргын морыкваратыргэн мытыгъюлетыркын тэнчимгъук тэленʼкинэмил ыʼлгу мытылгыркынэт гынникыт мытыгъюлетыркын минʼкыри итыльылкʼылмури эпаръама минʼкыри вальылкʼылморэ	
йъаратым лымнʼылгыпы мытыгъюлетыркын мургин йилиил	
лымнʼылтэ – ынкʼэн мургин гаймычьыт мургин талянʼвагыргын мургин елытэнмычьын	
ынкъам моргынан кыткоргаво мытылгыркынэт ымыльо оʼравэтльат микынти игыр лымнʼылномакавыркыт	
пыткʼымайынʼкыым коргаво лымнʼылномакавыльыт кытооркэнат	
ынкʼэнырык рээн лев васильевич беликов петр яковлевич скорик иннокентий степанович вдовин владилен вячеславович леонтьев петр иванович йынʼэнликʼэй василий васильевич ятгыргын иван васильевич поломошнов маргарита константиновна такʼъакʼав ынкъам кʼутти	
магадан *** лыгъоравэтльаваратэн вагыргын гамголен лыгитэленъеп	
вдовинына н	
диковына ынкъам кʼутырык кэлигйит энмэн еп кʼымэк нʼыракʼ тысячат гивинʼитти яалегты лыгъоравэтльэн ыʼттъыютльэт энмэч нылвэнʼыттыкʼинэт эмнунʼкы тинʼурэ ынкъам пойга	
ынкэтэгнык лыгъоравэтльат ытръэч ылвэгилитэ гэегтэтлинэт	
ынкʼэн ылвагэлегыргын гатвылен лыгэмыглымнʼылык	
ынкʼорыым чымкʼык ылвэгилильыт ымы ныпкиркʼинэт анʼкʼачормэты	
ынкы ыргынан ныльукʼинэт тэленʼкинэт айванальыт	
айванальытым энмэн энмэч пыткʼыталянʼынʼ ганымытваленат ынкы анʼкʼачормыеквэк	
ытри энмэч гэгъюлетлинэт ыʼтвыткук ынкъам ивиник	
ырык энмэч нытвакʼэнат лыгъытвыт ынкъам иʼнныпъит яаёттэ рырканʼыттыма	
ылвэнʼ ыттыльыт лыгъоравэтльат элек нанʼкʼачорматкʼэнат ынкъам тылегъюлетэ ниткʼинэт мэмылнʼыттык чама рырканʼыттык	
ынанъыттъыёл лыгъоравэтльэн лымнʼылтэ ынкъам талянʼвагыргыт ганомакавынʼнʼоленат владимир германович богоразына ()	
лыгъоравэтльалымнʼылтэ гымнан гапалёмтэтленат ынкъам гэкэлилинэт мэгчеранма кэлиныгйивэтыльу чукоткак	
галымнʼытленат гымыкы –рэнтыгыргын тэгрынкээв гэмавъе тъэюттъын ынкъам эʼлевги (уваляйпы) ыʼттъувйи ынкъам кʼэргынто (мыткʼовляйпы) амос чымкы ынкъам ръалнʼыто (четпокагыргэпы) выквульын (алкʼатваамгыпы) ёлгын (ванʼкʼарэмайпы)	
кымытваль л	
рассказывают сказки и легенды тынэтэгын антонина кымытваль юрий рытхэу и лев беликов –    с	
 рачвынʼыльыт пипикʼылгыкʼэе нинэлкʼыриркʼин мэлёталгын	
энмэным ынанэнъычьын гэмгэгынникык мэлёталгын	
пипикʼылгыкʼэй нивкʼин эвыр тырэльунʼын мэлёталгын эвын мынрачвынʼавын	
пипикʼылгыкʼэе льунин мэлёталгын эʼйнʼэвнин мэй кʼыетги	
мэлёталгын кʼытгъи	
пипикʼылгыкʼэе ивнин ръапынʼыл	
аʼм уйнʼэ	
милютэтэ ивнин гыниным ръапынʼыл	
пипикʼылгыкʼэе татлыгнэн – аʼм ытръэч гым нычимгъуйгым ивкэ нʼирэмури мынрачвынʼ	
ымыльо гымнан льоо нивкʼин «мэлёталгын колё нинъыкʼин	»	
иʼны нивкʼин кэйнʼын ымыым кʼутти нивкʼинэт	
милютэтэ татлыгнэн – ии итык кʼэйвэ тэнъеп микынэ энапэчайвыка инэнтыркын	
ымыым гынан кʼырым кʼэнапэчайвыгэ еп акванма трапэлягыт	
пипикʼылгыкʼэе ивнин китакʼуным мынрачвынʼ	
нʼаанкʼэн нʼаан маёлгын мынкавран	
рачвынʼгъат	
пипикʼылгыкʼэй акватэты янотгъэ	
ытлён лыгэн турэквэтэ тымкыгэнʼкы пиркʼыскʼычетгъи	
мэлёталгыным кавранвэты нылгийкʼыръилекʼин нивкʼин этъым энапэлягъэ эмрэкʼуым эʼми тынтымнʼэвын	
пипикʼылгыным лыгэн пэркʼынвэпы пэлкʼынтэтгъи ванвэты ынкʼоаʼтчанʼнʼонэн мэлёталгын	
мэлёталгын танʼкʼонпы гэйкʼыръилелин	
эчги мэлёталгын пыкэрынʼнʼогъэ пипикʼылгыкʼэе тэннʼу рытчынин ааааа	
эмпамэлёталгын эмимпэтэ рыпэт йыкыргын раанʼкавнэн	
пыкиргъи мэлёталгын гэлгипэнʼъивэтлин	
иквъи колё мэй ыннʼаталым тыпэнʼъивэтык	
пипикʼылгыкʼэе нинивкʼин – аʼмын вэнъым кʼоныры нимпэйгыт	
еп турэквэтэ тыгалягыт кʼэйвэ галянʼнʼок тиквыт «вай вай тыгаляркынэгыт	»	
вэнлыги эналваквъэ галявэрэнʼкы	
милютэтэ ивнин эʼтки чамъам трапэчайвыгыт опопы ратаннʼавнэн	
пипикʼылгыкʼэе ивнин – ии эʼтки нимпэйгыт кʼырым кʼэнапэчайвыгэ	
опопы ратаннʼавнэн кʼыракʼатык	
(тынʼэтэгын «чавчывэн лымнʼылтэ» магадан )	
урэйылкʼыльын оʼравэтльа рырынгиивнин кэйнʼын	
ынан ивнин – етти	
– ии	
кэйнʼэ пынлёнэн – ръапынʼыл	
оʼравэтльа татлыгнэн – аʼм уйнʼэ	
гыниным ръапынʼыл	
кэйнʼэ татлыгнэн – аʼм ытръэч пэтле трэйылкʼэтгъэ	
минʼкыри кʼун пэтле ръылетгъэ	
оʼ равэтльа пынлёнэн – титэ рэгъеквъэ	
– гырокы	
оʼравэтльа ивнин – ынкʼэн игыр рэйылкʼэтгъэ ынкъам вытку гырокы рэгъеквъэ	
– ии кʼэлюкʼым гым ымльалянʼэт ныйылкʼэтигым	
оʼравэтльа ивнин – оʼтчой мэй ыннʼаталым нурэйылкʼэтигыт	
гым ытръэч ныкитэ ныйылкʼэтигым эргыръокым ныгъевигым	
гытым кʼынур въильигыт – ымльалянʼэт ныйылкʼэтигыт	
кэйнʼын урэйылкʼык курык нʼыркычаквъэ льонатчынʼатэты эквэтгъи	
(тынʼэтэгын «чавчывэн лымнʼылтэ» магадан )	
 нʼэвыскʼэт ганымытвален кʼлявыл лымыльын	
ынан кʼол нʼэвъэн кʼонпынʼ нэнатачайвэвыкʼэн лыгэн колё эʼкʼу	
ыннʼиннʼэвыскʼэтин ытлыгын энаральо ниткʼин	
ыныкит ырык вальын нэнайъокʼэн ымы ытлыгын нэнатачайвэвыкʼэн	
кʼынвэр кʼол итгъи авэтывакʼ нотагты эквэтгъи ынкʼэн нʼэвъэн	
кʼынвэр эплеккэ нъэлгъи	
тымнʼэракʼа эʼлевчиннинэт гыткат аёпкэгты	
како вай ральогъэ	
рэскʼиквъи – эвын амран	
накʼам укʼкʼэмэчыкуым кʼорааръат ынкъам ыпалгын	
нивкʼин аʼмын ивкэ мыкʼамэтваркын	
вынэ мачынан мыкʼамэтвагъак	
эръэтъул пиринин ынкы рылгывинвэтгъи ыпалгык кʼамэтвагъэ	
ченʼэрым рунин	
аплёратвакаым нʼавэтын етгъи	
кавральатэты раскʼэвын вальын	
лыгэн эчги кʼэргытагнык нъэлгъи – лыгэн ээкэтойнʼыпылвэльыт	
нʼавэтын раскʼэвма кʼолентогъэ – како гым эмлейвыткутэ кʼынвэрым яранʼы рэкʼэ раскʼэвынво лыгнин накʼам колё ныткэкʼэн	
люур льунин ынкы нʼэвыскʼэт вэтчатвальын	
рыпэт гатэргатлен егыт льук	
экʼылпэ рыплягтаннэным равэръэпаннэн	
колё кʼамэтвайгот рыннин кʼамэтвагъэ	
кʼэмиплыткульыным ивнин – кита рай чейвыткульыт кʼыёпатгынат кʼыгитэгынэт нʼайынʼкʼачагты егтылельыт кʼыльугынэт	
нʼытогъэ	
лылепыткускʼиквъи	
эвын нʼирэкʼ иʼгыт нытэгрэттылекʼинэт	
рэскʼивкы иквъи – нʼирэкʼым рай алванʼ нылекʼинэт	
эты лыгэн эюргымтэкʼэткэ риннʼыт	
аʼмын тыттэнʼэт аʼтчанʼнʼогъат	
пыкиргъэт	
чоттагнык иръытвыгъэт	
нынʼынванʼэкʼэнат раскʼэвтыляма – аʼмын мургин ытльайнʼын лейвыткутэ	
кʼэйнʼун нылейвыткукʼин	
рэкʼэ яранʼы гатален	
колё аʼкʼаткэгъэ чоттагын рэлкун	
рэскʼиквъэт	
эвын йыкʼкʼай нʼирэкʼ аʼачекыт – гэйичьэмэ	
ытльата ивнинэт вынэ ыннʼэ эюргымтэкʼэткэ	
лыгэн торыкы тэнагнатватык	
нэлгыгъэн гэйичьэмэ ынкʼэн нʼэвыскʼэт	
лыгэтанʼавэръэпыгъат	
янотым ытлыгыт намнʼылёнат эты рыльататъёлкʼыл	
нʼэвыскʼэтэ ивнинэт – аʼм вынэ ыннʼэ инэнльэтэткэ	
лыгэнитык наранмынтык	
– мачынан ыʼнынмымык вэнлыги мынылкʼынмык мынэйвэт мынтэкичгынльэтэнмык	
нʼирэӄʼ аймакыт нэйнʼэнэт орвыткынык ынкыым ымы ынкʼэн нʼэвъэн нэноматын	
нъэмэтгъэн нэнэквэтэвын	
пыкиргъэт	
эвын эʼкʼъувэкʼуч нымнʼикʼин	
кʼолым нʼэвъэн ынкы нытвакʼэн	
рэскʼиквъэт кʼолерак	
колё гувилинэт гагтыкʼамэтваленат	
накʼам ынкъам ейвэлкʼэй нытвакʼэн	
лыгэн мэскʼээкʼын вак мальатав ынкʼэн ейвэлкʼэй нивкʼин – тъаляёнʼнʼок	
– ынкы лыгэн кʼъаляёркын	
ыннʼэ антока	
– вынэ эʼтки чамъам ынкы тыръаляёгъа	
эʼтки чамъам чоттагнык	
– аны рэлку кʼъаляёгэ	
– вынэ эʼтки кʼырым	
кʼынвэр нʼан нʼытогъэ	
лыгэн нʼытонанʼо пынлятгъэ армачьырагты	
лыгэн вэтчата гэрэскʼивлин пынʼытльан – э вынэ кʼытэнйылкʼэтыркынитык	
рай нʼэвъэн гэныпкирэтлин	
нʼэранъоравэтльата гаматален	
ыннʼаталым тэнʼэвиръыльу гэтчылин	
виин рай нывакъочычакʼэн нʼэвъэн нинивкʼин кʼыгтыгынат вынэ	
мынкʼлегратайкавмык	
аʼмыным вынэ нагтынат	
лыгэн рэскʼивык ивнинэт энмэн рай ныкʼылегратайкавынат рэмкыльыт	
вынэ эгъюлеткыльымури кʼлегратайкавык	
ынан нэрэнинъэйвынʼытык	
ытленʼи ынинэльэ нинивкʼин мынылкʼынмык	
нʼэвъэнэ нинивкʼинэт ыннʼэ элкʼыткэ	
энмэч мынэквэнмык	
вынэ ымыльо мынылкʼынмык	
ымы гыт кʼылкʼытги	
кʼынвэтым эʼрыкут эʼнкʼэтыльын нэнльэтэтын ыʼвакʼочрагты	
рэгъэт	
кынмароскʼыткынык вакъогъат	
колё нытайкавтэнмавкʼэн эрмэчьын нынʼэлгынтокʼэн	
ивнинэт тааʼм вынэ	
ипэ микынэ янор рэнапэнрыгъа		
ытленʼи ивнин гынан кʼыпэнрыгын	
гынан	
ынпычьын иквъи –аʼм эйгулеткыльигымым	
вэлер мыетык	
кʼлявыля нʼилгэннин чиниткин увик ынкъам нʼилгэ пынрынэн ынкʼэн	
нʼилгэннин	
– ээ	
вынэ кʼинэймитги нʼэлгэпы гымнаным гыт	
нʼоткʼоры вай	
ээ		
нʼилгын нытымлытылякʼэн тылегылгычыкутэ	
въигъи эрмэчьын	
ынкʼоры кынмайпы нʼытогъат ръилеквэтгъэт мытлынча эʼгыкʼъолягъат мэнʼкʼо кʼэлюкʼым тэгиннʼэтгъэт иʼгыт ынкʼэн	
нʼэвыскʼэт кʼонпынʼ ырыгрээн нъэлгъи нэлгыгъэн	
(антонина кымъытваал «лыгъоравэтльэн лымнʼылтэ» магадан ) с	
ръэвыт нылекʼинэт выргыргыръогты кʼынур нытракʼэн нʼэргэркин аʼратыльын чьымимыл	
– ытри морыкы винрэтыскʼивыркыт	
– аммайнʼыкоргава ныкʼулильэткʼин аʼачек	
– морыкы тылеркыт мургинэт йичьэмиттумгыт	эвъим ынпынʼаав кʼэглынангэт нивкʼин – ръэвыт мургинэт лыгичычеткинэт йичьэмиттумгыт	
энʼунэ пыгпыгыт танʼрытрэлнэнат амрагырголяннʼа мимлыгйит ынкыым ымы льунинэт ръэвыт	
ытри нылекʼинэт кʼынур лымнʼылкэнат танʼпэраыʼтвыт – танʼранъав	
евъэгыргын ытри мычвынатгыргын гэръэлетлинэт кʼэлелвынчыку энʼун	
ытлён минʼкри этъопэл итык	
нытайынʼкʼэным нʼан энкуврэтэвкэ рытык эвын кыляёлкʼыл вагыргытэнмычьын	
кʼонырыым микынэ ыннʼин иткыльинэт нэрэтэнымченʼнʼынэт	
эʼмитри эвынгыттэпычьыт анʼкʼальываратэн	
аймавынʼнʼок ръэвыт марынранʼ нынъэлкʼинэт тылек лыгэным йикилю нылгыкʼинэт оʼравэтльат	
накамлелтанат раквачальыт ынкʼоры нэнэквэтэвынэт чинит рылетэ анʼкʼачормэты	
гыннигнʼыттыльыт ымчаакай ныратванʼкʼэнат ананʼъачавкэгты ръэвыт	
вайым энмэч танʼалкылынʼ нъэлгъэт ярат нʼылынтольыт гырголягты	
ръэвыт нывилгъэт эйычгичурмык рымагты	
анʼкʼачормык нытвэтчатвакʼэнат оʼравэтльат ынкъам энэчгытэты ныгитэкʼинэт ынаныннʼэн пыкитльэт чиниткинэт нутэтумгыт кʼэйвэ лыгэрочгыпыльыт вачакʼым ытръэттэгын лыгэкоргычьатыльыт инʼкʼун ыннʼин люнʼывъитэ итгъэт егтэтлекы пэлятгъат	
(юрий рытгэв «игыркинэт лымнʼылтэ» магадан )	
ныпытлинʼкʼин ейвэлкʼэй энмэн ынкʼэн гатвален мэчигмэльын	
ынинэт чит тъэркинэт кʼорат гатваленат	
эмиткэтэ гэнымкэвлинэт чавчывайпы	
энмэн ынкʼэн эрмэчьын ымыльорык айылго нылгыкʼин	
ынкъам эмиткэтэ гагаймычьавлен	
лыгэн вытрынʼ кʼонпы нытвакʼэн	
ымынʼ ынин мигчитльэт гатваленат	
ынкъам кʼолечавчывак ейвэлкʼэй нытвакʼэн нʼэвмиргыкʼэйык ымынʼ миргыкʼэйык рээн	
ынкыри тынʼивынинэт мигчитльэт эрмэчьэ	
ынкʼэнат лыгэнʼъочьо гатваленат	
кʼытлыги ынкʼэн ейвэлкʼэй пыткʼылым нэрмэкʼин накʼам винвэкин	
люур пыкиргъэт мигчитльэмкын	
ынпыначгыкʼая пынлёнэнат рэкʼыркынитык	
люур кʼол иквъи нэмэ эрмэчьэ нэннʼивымык	
пынлёнэнат – ракʼэты	
– кʼорагты	
ыргин ытръэч мытлынʼэн кʼорат гатваленат	
ынпыначгыкʼая ивнин – чикʼкʼырым	
мачынан нармайпыгъан мачынан ыʼнынмыткомык	
кʼиквыткы ыннʼин	
люур кʼол иквъи – вынэ мури наранмыткомык уйнʼэ вальыморэ	
вэлер мытлынʼэн мынынрагтатын кʼорат	
ынпыначгыкʼая ивнин – вынэ мургин ытръэч мытлынʼэн кʼорат варкыт	
аръаля кʼырым мылпынрытык	
мачынан ныетын ынанчинит	
кʼиквыткы ыннʼин	
ваа	
эквэтгъэт мигчитльэт	
ынпыначгыкʼая ивнин ейвэл – ытлён гыт ытръэч гылликʼэву итыркын гымык кʼырым кʼывиринʼыткуги эрмэчьэ энэвнаёморэ кʼората	
люур ейвэлкʼэй иквъи кʼырым итык мури ыʼнкʼораэнэвнамык	
мэчынкы тырэнтэйкэвнʼын	
люур эргатык волкʼытвэгты ининигъэт	
нъэмэткʼин эрмэчьын орвыткынык	
иквъи ынпыначгыкʼай –вынэ нʼотынʼ етгъи эрмэчьын	аʼтав кʼытэнмаквэ	
ейвэлкʼэй тэнмаквъэ	
пыкиргъэт эрмэчьын эʼмэтэ нынтыкʼин	
иквъи эрмэчьын – эʼми кʼорат тургин	
кʼоро кʼинэйылгытык экʼылпэ вынэ	
ынпыначгыкʼай иквъи чикʼкʼырым мыйылгыт кʼэйвэ эрмэчьу ритгъэ	
люур армайпыгъэ кʼутгъи орвэрпы	
эчги ынпыначгыкʼай пириркынин люур ейвэлкʼэй нʼытоскʼычатгъэ	
ивнин ынръам рырэкʼэвыркын	
эрмэчьэ ынръам ейвэлкʼэй пэнрынэн	
аны ымъылёнʼэт гэтэйкэвлинэт кʼынвэр вулкʼытвигъи	
тэркырама эрмэчьин мынгыкʼач мыленин	
вэнлыги ыннʼин нылекʼинэт	
ынръам кʼачакэн мыленин мынгылгын	
эрмэчьын иквъи аʼмын ратаннʼавнʼэн	
ынан кʼората мылпынрытык	
вынэ итык амкʼората тъэркин	
ынан чама нэлгэ	
вынэ тъэркин	
чама ынпычьын нʼээкык нʼэвъэну кʼылгыгын	
вынэ тъэркин	
ынан гымык эрму кʼынъэлги	
– ии эрму тритгъэ гым гынык	
энмэч нʼоткʼэнат ынпыначгыкʼагтэ мыривлынэт	
ытръэч лымнʼыл	
ыннʼин вальыт тэленъепкинэт эрмэчьыт	
виилыгтыт михаил гермашовын ынкъам иван оʼмрувъен	
тагазеннʼыльыт – администрация чукоткакэн автономныкэн округэн ынкъам редакция газетэн «крайний север» гэтэйкылин такаленынвык «крайний север» тагазеннʼыльын иван оʼмрувъе тайкыёттэ 	
рывъёльавъё 	
чукоткакэн автономныкэн округ «ыяакэн эйгысӄын» №  ()  августак  г	
 тайкыё газетак «крайний север» анонс номер полностью посвящен творчеству первого чукотского профессионального поэта виктора кеулькута с	
 кэвылкʼут виктор григорьевич кевылкʼут ыʼттъыёлкэн чукоткакэн профессиональныкэн поэт  гъурэтлин  январык  гивик ялгынма туманскыкэн эмнунʼкы ройыръык кʼорагынрэтыльэн ынкʼоры гыннигнʼыттыльин аʼлянон	
ытля ынин нʼэвъыттъынʼэ гэпэлкʼэтлин  гивик	
кэвылкʼут гэкэлиткулин нʼирэнгивикин калеткорак гыюлмигчитльин колхозык ынкъам кытэ гитлин зоотехнико	
 гивик гэнъэтлин литсотруднико газетак «советкэн чукотка»	
ыннʼингивик тэнʼвытку гакалейпатлен ынин стихотворение	
 гивик стихыт виктор кэвылкʼутын вальэн нʼырокʼав ымсоюзкэн омакатынвык нʼиныльин литераторэн елыльатъёттэ в	
сергеевына л	
соловьевана ынкъам н	
старшиновына гакалейпатленат «литературная газетак» кʼутти москвакэнат журналык	
 гивик ытлён нэмэ гатвален москвак делегато ыннанмытлынʼкʼав ымнотаеквэкэн фестивалык нʼиныльин ынкъам студентэн	
 гивик магаданкэн такниганʼынвык гэтэйкылин ыʼттъыёлкэн кэликэл виктор кэвылкʼутын «моя чукотка» («гымнин чукотка») русильин ынкъам лыгъоравэтльэн йилымил	
нʼирэкʼэв кэликэл «пусть стоит мороз» гэтэйкылин москвак нэмыкʼэй ыннʼингивик	
 гивик поэт гэнъэтлин члено союзэн писателен ссср	
гаялгытлен магаданэты минʼкы гамэгчерымголен редакторойилыльэтыльу магаданкэн такниганʼынвык	
 гивиткунʼит кэвылкʼут гэкэлиткулин высшие литературныкэн курсык союзэн писателен москвак	
гэчевкы вальыт стихыт викторкэвылкʼутын нэкэм тайкыёттэ мыкʼыльэты нананагты	
нʼутингивик нъэлгъэт  гивинʼитти палкʼаттагнэпы кэвылкʼут	
ытлён уйнʼэ гэнъэтлин ленинградык  июнык  гивик  эленʼитыльу	
игыркин номерык приложениен мыткалейпатыркынат тайкыёттэ виктор кэвылкʼутынэ стихыт	
иван оʼмрувъе кʼырым мывэннэтык ыяагты кʼытыльигым нанъотавыркынэгым накʼам нʼээккэкʼэгтумгыт ваннагыргыт лейвыльыт	
кʼэлюкʼым еп ныппылюйгым опопы лыгэн ыннʼин	
ытри нывичвэтыркынэт гымым нʼутку мытваркын	
гымык варкыт аʼлёчелгын ынкъам кʼэплыкʼэй	
ынкʼэната ырыкы гым кʼырым мывэннэтык	
гэчевкы трувичвэтыркын кэйнʼыкʼэй тырэнъюркын	
аʼлёчелгын транвакъовнʼын милютэкʼэй транатчьавнʼын	
мэтивэтыльын эвинʼан игыр рэнъюгъэ	
мачтаннʼавэты нивкʼин лыгэным матэвэты ынпыначгын рэмкыльын	
ынкʼэным нэнамнʼылёкʼэн ёрочыко омръольын нʼинкʼэй рыётэнмавыльын айвэчгыръогты эвын	
нʼинкʼэй лёнтатлынʼыткольын ынык пынлёткольэты ытлён лыгэн ныгагчавкʼэн экʼылпэ нʼалвыльэты	
унтымэквъи ынпыначгын гынмыл мэтивэтыльын вытку льук нʼытотыляльын омэръыльын рыюльын	
нʼинкʼэю ынин вагыргын этъым ынан кэтъонэн эмрэкʼу чемгъотванʼнʼольын авъеткынка гэнъэтлин	
ныппыльэв кʼаантагыргын чьэченʼкы рыёгыргын эйылкʼыкэ ратванʼгыргын	
ымкэтъота гэнтылин	
нэкэм ынанъыттъыёлкэн тэргатгыргын нʼэлвыльык ракʼаанленʼкы лывавкэн гырольанма эргынкэк	
ынкъам кʼынур нинэгитэкʼин нʼалвыльэты тылельын мэтиву лынъё игыткин ынин рыюлкʼытыльын энмэч нинэтэнкʼитпынʼкʼин эмкʼэлелвынэ нʼинкʼэй	
эргыпйъэлгык типъэйнʼэльын кʼутыргымил нэмыкʼэй	
ыннʼин майнʼъоравэтльамэл ынан нэнантэнмавкʼэн	
ытлён турмэйнʼэттылельын кувчемгъоннʼатыляльын	
 пылчимгъульын нʼинкʼэе нынванʼэвкʼэн эвылыэʼлгымагляльын кэлиткускʼивыльырык унʼэлеквэтыльын	
вэтыкʼун кʼракʼатыльыт калеёчгэмтэльыт	
нырэнʼэлкʼивнʼыкʼинэт ынпыначгэн орвык	
нытаалгылыткокʼэн вэчыкʼолентогты ынпыначгын магляльын ранʼалкʼэвнʼыльэты	
кытъаткэ нʼэлкʼивыльыт нʼычвынгэтаёттэ	
нʼыпэйгут люнʼынтыльыт кʼынвэр йынʼаёттэ	
ынкʼэным ынпыначгын эвльэлгымагляльын нʼинкʼэйык йынʼэткульын этъым пылчимгъульын	
чинит траплягты «кʼоро гымнинэт плекыт ыммэмэй экʼылпэ	
игыр гым гымнанчинит ыннʼатал траплягты»	
ынкъам чинит плягтыльын экʼылпэ нʼытогъэ	
гытгылгэты кʼытыльын томгынайпы тагъэ	
тымкыткойпы тыляма ынракʼ итъунтэтгъи ытлён пыниттурэгъи чинит пынитыльын	
тымкыткынык вакъогъэ ынкъам вай эвынʼнʼогъэ «тыттэнʼэт вэчыгыргын «тылечьын» чимэтгъи	
экʼылпэ мынтэнкэвнʼын кʼынвэр рагтийгыръо»	
ытлён гъомрылпынэтлен гытгэты гэпкитлин	
аʼлянʼнʼалгын ганмылен унъэлю гэлгылин	
альогтыкватка экык рыюлкʼытыльын ытльата нинивкʼин «аʼтав альовтыкватка кыткʼэралгатыркын элпыниттурэкэ	
олвытвака кʼытваркын ыннʼэ эйылкʼэткэ	
лыги гынан кʼылгыркын кытийгэн вагыргын киткит райылкʼынʼынʼок эмнильэтыткульын	
гэмо элгыкэ нʼэлвыл аммананʼатыльын	
нэкэм ванʼнʼок турпинʼъыч эвыргыргыкыльин	
энанмытатыльын нʼирэкʼ нʼээккэкʼэгти гытгак кʼэтынʼнʼок мъэкʼимылкʼэйык кʼача мъэтипъэйнʼэркыт	
кʼутынэ вай мыкʼычьэ чиниткин ынин выльинтывэчгын аны нинэнмэткукʼин	
накʼам выльинтывэчгын элгынʼ люгнъэлыльын йъэлыги пыткʼычарэнʼ гэтчылин ытлён	
кʼынвэрым рыпаавнэн ынкъам питтынин	
ынкʼо тэнʼынчымкʼэннин кытчарэйпыльын	
оонъынтальыт нʼинкʼэй оонъынтальын кукэкʼэйнʼынрыльын иннукʼэйык пыкирык камлелы лылепгъи «какомэй мэнʼкʼо мымгок оонъыгыркэмгок	
ипэ эʼми уунъыт атлягпэранʼ варкыт	» ыннʼин ытлён ивыльын тумгынынэ валёмнэн ынкъам гагчеты йъонэн уунъыгийнрэльын	
– кʼэглынангэт аʼмын мэй	
мэнʼкʼо вай мынымго	
колё мыкуунъыльын мургин вэты ваны	» ынкʼоры авъеткынка кʼынвэрым ачгыта оонъэгыркэмгогъат мачвакъолкʼэвэты	
нымкыкʼинэт уунъыт ыргынан нэпрынэт	
кукэкʼэгти мыкʼыльыт нэтэнйыръэтынэт	
ытръэч рагтытыляма танʼгэмо нэлгынэт мачымыльо коёттэ кукэкин уунъыт	
ынкъам ымы ыргынан танʼгэмо гэлгылин мэнʼкʼоры гамголенат оонъыгыркэмгок	
ытлён милицията нэрэпиригыт нʼинкʼэкʼэйралечеттомгын чакэтта нинивкʼин – иаʼм ынракʼ тэргынʼнʼоркын	
тинэнвичынʼыркын	
экʼуликэ атэргатка	
нэгитэркынигыт ытлён милиционера вай нэрэпиригыт	
ыннʼин ивыплыткук нʼинкʼэй нымэрэгтывакʼэн	
виин нывйитвыкʼин кытэ рарагтынʼынʼольын	
ынкъам нычимгъукʼин «ленʼытэкʼ ынкʼэн милицияльыт «эʼткинʼыт» гамгатэргыльтэты»	
амъатав айылгавыркын	
нэмыкʼэй чакыгэт ымыым ралечеттомгыт атэргатка варкыт	
накʼам танайылгынъёгты ванэван ныетын тэргыльэты нʼэнкʼаеты кʼол милицияльын	
челгъэнныкамлетльан челгъэнныкамлетльан оʼмрыкъалелгыльын нʼинкʼэй тылеркын кʼэнрээʼмэтыльын	
оʼмрыкытъыльеквэ ытлён вай тылеркын	
кʼэнрэк апакʼатлы лыгийъэчычеркын	
гэмо лынʼыркынин льулкʼыле эргыргын	
пинʼъычык онмыльык танʼамэчатыркын	
ыныкитым льунин пипикʼылгын ынан колё тэннʼыткугъи яалегты тыляма	
кʼынур гэнйигычгэвлин ынкʼэн пипикʼылгэ	
вэчьым гакоргавлен мъапэпэкʼылгэты	
 нʼээккэкʼэй како нʼээккэкʼэй инъэкʼэй нʼытогъэ мигчирыскʼивыльык ытлякы рээн	
ынкʼоры тылельыт тумгыкʼэгти льунинэт	
мэчвускʼымчыку еп нʼаргынэн нытвакʼэн	
нэльугъэн ыргынан вычготтытъолкʼай	
ралечетык кынмал наяамгогъан	
нʼинкʼэе вэннэтэ ытри напэнрынат	
ытръэчым налвавынат йъок нʼээккэкʼэгти	
чимгъульын анʼкʼачормэты кʼытыльын кылкакномакавыльын пэгчаткогты рэлкʼыннʼыльын мэмлылгэпы лейвыркын	
айычгэты эймэвыльын вычгыква вылгыткоркын	
накʼам эвынгитэчьэтэ пэгчаткон рытыркынин	
ыʼтвыткульу рэнъэлнʼыркын ленʼытэкʼ митъэ игыр	
амъатав амкʼынэргатык анʼкʼачормын йъоркынэн ымыльо пыкитльэт ыʼтвыт лыги лынʼыркынинэт ынкъам рыкынмалчетавъёт нэнатанрылгыкʼэнат	
ыннʼин «мигчирыскʼивыркын» амкʼынэргатык ытлён ыʼтвыткульу рэнъэлнʼыркын вэчьым ынкʼэн мэйнʼэтык	
лывавынʼнʼольын нылекʼин гымыгрээн йъарат ныппылюкʼин эмимэ нывэкʼэткʼин ковлёкы пэральын	
оратвак тылетумгын гапанʼъэвпэрален кʼынурым лывавынʼнʼольын чейвэ урэтылек	
ынкъам вай гэвынʼнʼолен «гыткат пэнʼъивэтгъэт тылвавынʼнʼогъак вэкʼэтык	
ковлёрва мынинмык»	
ковлёрвыт йъэтылельыт нинэгитэкʼинэт	
ынкы йынʼатвальытым аʼмын ваннагыргыт	
мури тылельымури ныпычвэтгавморэ	
кʼыгитэткутык тури оʼравэтльаторэ	
микымил мытпэраркын мури лывавынʼнʼок рарагтынʼыльыморэ талватэргынʼнʼота	
тиркыкʼымчучьын нʼинкʼэйырык ярачыко миргын пынʼылтэтльан гакамлелтален вакъота лыгэпагченʼэты	
патгыргык эвлыпэральын тиркыкин кʼымчучьын эвынгитэчьэтэ тылельын нʼинкʼэе нынтыкʼин	
ынкʼэным тиркыкʼымчучьын тэркамэчатынʼнʼок эʼнкʼу оʼптыма нылгыкʼин киткит йыкʼытчольын	
пчекʼалгын гымнан нэнарайъонʼэгым пчекʼалгын пинʼкуткульын ытръэч накʼам тылвавыркын пирик мэйнʼылевтыльын	
алымы торченʼнʼытольын вачакʼ йъэпинʼкуткуркын	
мэчринʼэткутэ тылеркын тымкыткынык вакъоркын	
иʼвчиткэльын пинʼкуркын милгыгмил оʼмгыткальын	
гымнан вачакʼ мэйнʼыльигым йъок тытанʼылвавыркын	
вытэкʼыле кʼэйъыттъын чивмывилюльын налгынʼойнʼынэлёркын	
чивмыпинʼкутэ пэкʼыткульын иʼрэпэлкʼынтэтыркын	
рыгъёлгыкʼайык пинʼкуткуркын нʼинкʼэйкʼэйык пыкирыркын мэнигытъулык юуткуркын мъэлевтэ тэвляткоркын	
нʼинкʼэеым пэнрыркынэн чит вайнаркынэн кытъаткэ ынракʼ гынтэвыркын вытэкʼыле инъыльын	
вэнлыгиым кытгынтыйъонэн чевмыкʼонагльа ынан йынрыгэнʼкы пэкʼыткульын кʼымилик эймэвыльын	
ыʼттъэ ытръэч гантымнʼэвлен мэнигытъулкʼэй ынин юутэ рынрыё гынмылкин минʼкы вай гэнэрэтлин	
кынъюльын гъурэтлин ытленъюкʼэй вэты амтэргыльын кʼонпы ынин льулкʼылкʼэй алванʼ эмнъэлыльын	
ыниным чакэттыкʼай мачмайынʼкы вальыкʼай эмрэкынъюнʼыльын ытлён коргыльольын	
кынъюркын нʼээккэкʼэй мэгчеранма ытльак эргыкыльэн гырэпкʼэй яаркынэн ярак	
алымыым нэмыкʼэй кʼэйвэ ныппылюкʼин вачакʼым ытленъюкʼэй нинэтэнʼынъюкʼин	
эвыным ытлянъёгты ынпычьу итыркын ынкъам онтымытвагты ытльагты аʼтчаркын	
нʼинкʼэгти ынкъам йильэт кыткытык нывичвэткʼинэт йичьэннупык кʼача нʼинкʼэгти ныппылюкʼинэт коргытаннʼыткогты	
люур вай чекавэтывакʼ мэнʼкʼо рай чымчайпы эʼйнʼэръугъэт чиикк чиикк	
ытлён ръэнуткʼэгти		
ванэван нычичевынэт ымыльо нʼинкʼэгти	
йичьэннупкʼэй ныппылюкʼин ынракʼ рэкʼъэйнʼэгъи	
кʼэюукʼэй кʼэюукʼэй гъурэтлин вэты эвлыгыткальын	
кытылкʼэпы чейвыльын эмпэтле нитъунтэткʼин	
вачакʼым чейвыткульын пэтлекʼэй нымлытвэкʼэн ытльак ныминринэткʼин ынкъам ныкоргъайнʼакʼэн	
ытлён иʼрэмъетыльын вай нынвилыскʼычеткʼин	
 рыюльын вакъотвальын ынракʼ йъонэн	
люур ягыткомгонэн рыюльын вай лявтэпы лыгэн арычгатыльын кытэкʼэй райвалявкы	
рыюльэым гитэнин ыныкы егыткульын аны мэйнʼылылельын рыченʼыттэвыткульын	
накʼам вай ныллептилкʼин нʼычвынгыргыкʼай аʼмын кʼынвэр лылептилыльын рыюльэ чит рытавнэн	
вачакʼым кʼэюукʼэй лыгэн нытвэтчатвакʼэн мэчичьу гыткалгыкʼай нэнагтынгырголявкʼэн	
винрэттумгын миргин вулкʼытвик ынпыначгын вээмык нынгинʼыткукʼин	
ынык кʼача пэнъёлгын чыгайыткынык нынлеткʼин	
ытлювъёкʼайым ынин ваамлынʼата нылекʼин	
гырголяйпы нытлепкʼин коргэты ыныкы йъилгын	
мимыл ныкʼэлпэракʼэн оʼптыма виилгитэнэнʼ	
ынкэчыку умкыкин выйилвыйил нывытрэткʼин	
амнонʼгыпы мэнʼкʼокэн вээмкʼэй нывыргыргэткʼин	
нʼычыткэным нэймэвкʼин миргыкʼэйин пэнъёлгыкэн	
нʼинкʼэе нэнайъокʼэн ынпыначгын гинʼыткульын	
ынкъам нинэвинрэткʼин ытлён ыннынрагтатыльын	
магляльыкʼай кʼунэче кыткытръогты тынтогъак нʼаргыногты люур гымнан тыльугъэн тылельын гэкэнʼыльын	
кʼэйыкʼын тыгитэгъэн ынкъам ынкʼэн тэлкылгъэн кʼытлыги рай нылекʼин кʼырымэн гэкэнʼыльын	
ипэ ынкʼэн нʼинкʼэйкʼэй нылекʼин магляльыкʼай ачгыта нʼирэкʼ ыʼттъыт нинэнръилемъевкʼинэт	
ынкʼэн комбинатыльэн нʼинкʼэйкʼэй нырагтыкʼэн	
гэмо ытръэч рэкʼыльын анадырэты ытлён	
тылянво нинэлгыкʼин ръэткʼай эчьуукыльин киткит кʼитычгэтыльын ымы агтонмыкыльэн	
вачакʼ аны магляльын кʼол ниткʼин намэчаткʼэн	
эвытрыкэ нынъэлкʼин мъэтынупык галяльын	
накʼам ныпъултыткукʼин орвыкʼай ныппылюкʼин пэтле йыкʼунтэтыльын кʼытрык пыкэрынʼнʼольын	
мэнʼин ипэ нипкʼин нылекʼин нʼинкʼэйкʼэй ваамлынʼэты	
элгывтычгыльыкʼай ынрамачайгыпы	
ынан тумгынэкʼэй рырынгиивнин ынкъам вай ынкэкʼэй экʼылпэ ивнин – вайынʼкʼэн вай мранʼкʼач гымнин яранʼы гымнин нʼан мранʼкʼач варкын кʼоранʼы	
ынкыым вай ытлён татлыгнэн тумгэ – вынэ мэй ванэван	
ыʼръунтэтыткукэ	
гымнин нʼан мранʼкʼач нʼанкʼэн кʼоранʼы гыниным нʼачгынʼкʼач ипэ яранʼы	
какомэй яранʼы мранʼкʼач микын	
ынкъам рай кʼоранʼы нʼачгынʼкʼач микын	
(магаданкэн такниган ʼынвын  г	
)
виилыгтын тайкыё иван оʼмрувъена тагазенӈыльыт – администрация чукоткакэн автономныкэн округэн ынкъам редакция газетэн «крайний север» гэтэйкылин такалеӈынвык «крайний север» тагазенӈыльын иван оʼмрувъе тайкыёттэ 	
рывъёльавъё 	
чукоткакэн автономныкэн округ «ыяакэн эйгысӄын» №  ()  июнык  г	
 тайкыё газетак «крайний север» с	
 нутэтумгыт инэнмэлевэтыльын зотова чукоткак нымытваркыт нымкыкʼин авыннʼоткакыльэпы инэнмэлевэтыльыт – лыгъоравэтльат айванальыт кʼаарамкыт чуваныльыт	
варкыт эргыпатыльыт врачтэ россиен отличникыт здавоохранениен нымкыкʼинэт еп вама советкэн вагыргынлягыргын гинэнпиривлинэт ордена ынкъам медаля	
мынытвынат кʼутти нынныт валентина косыгина ольга тымнʼъэттъувйи анатолий етъаквыргын анна нахти раисатэгрынʼэ нина плотникова наталья носкова нина килянко лида тэгрынкэу нымкыкʼинэт кʼутти	
гэргыпатленат мурык майя ыʼттъыринтынʼэ галина кальанто леонид ринтувйи сергей кымъылгын	
лымнʼэ нʼэнъян – аʼачекыт ынкъам нʼэвыскʼэткʼэгти игыр гыюлетыркыт анадырык микынти кэлиткуплыткук рамгонʼыт мигчирэтык нымнымыткук	
кʼол гыюлинэнмэлевэтыльу итыркын авыннʼоткакыльэпы айванальынʼав кандидат медицинскыкэн наукэн раиса зотова мэнʼин гымнан тынвэтгаатын	
– кэлиткуплыткук клиническыкэн ординатурак гым инъэйнʼэви анадырэты тамара ивановна астахована мэнʼин гитлин эрму лабораторияк инэнмэлевэткин филиален институтэн терапиен – гавэтгавымголен раиса михайловна	
– манэмынгыквын инэнмэлевэтыльин ымванʼэт лёнʼмыкытвальын ынкъам гым ачгыта тымэгчератымгогъак округкэн маляврак врачокардиолого	
 гивик мури гэлейвымури нымнымэты марково анадыркэн районкэн минʼкы мытъорамръагэтанат ымы кʼорагынрэтыльыт	
микынти мэчтъытльэт мытынэквэтэвынэт анадырэты танʼгэтанво ынкы	
 гивик гакалеткомгойгым аспирантурак	
ынкы тынъэлык ынанъыттъыёлкэн авыннʼоткакыльэпы кандидато медицинскыкэн наукэн	
– калеткома ординатурак ынкъам аспирантурак ръэнут энʼъэлю гынан гэлгылин	
– гым нэныйгулеквым нымкыкʼин инэнмэлевэткин мигчирык директора институтэн терапиен академика юрий петрович никитинына ынкъам кандидата медицинскыкэн наукэн татьяна петровна анмутына	
ыргынан кʼонпынʼ гым пэгчинʼу нылгигым накʼам ытри ыннʼатал гыютльу ынкъам танʼъоравэтльо гитлинэт	
панэна ытри тытаписьмонʼыркынат	
калеткома нʼирэкʼэв гивинʼит ординатурак гатвайгым учебныкэн центрык гынрыру лынъё президента россиен	
ныкʼитпыльэтигым колё нытгымэтигым рэйгуленнʼык ынкъам чама кʼонпы нырарагтынʼэгым чукоткагты	
– микынти игыр гыныгрээн мигчирэтыркыт анадырык отделенияк лучевой диагностикэн	
– ынкʼэн дмитрий юрьевич рогозин мэнʼин анадырэты гэпкитлин еп  гивик ныйгулкʼин ныкʼитпыкʼин	
ымы мария острась эвыр кʼутти	
– варкыт турык торъяананʼат	
– элек  гивик округкэн маляврагты гэныпкирэтлин америкайпы торъяананʼ эʼмитлён игыт мытъяаркын	
мыкынʼ мытъорамръагэтанʼнʼонат оʼравэтльат накʼам мачымыльо тъычгыргыт пэтле мытэлкылыркынэт кʼымэлым ынкъам мытынмэлевыркынэт оʼравэтльат	
кʼоныры нъэлык губернаторо роман аркадиевич абрамович нымкыкʼин вагыргыт рыплепавынʼнʼогъат	
ымы национальныкэн нымнымыткогты пыкэрынʼнʼогъат врачтэ	
читым нʼан мэчыннʼытэк нымкыкʼин нымнымыткук ынкы инэнмэлевэтыльу гапэлятленат амфельдшертэ	
кʼэтэв ныйгулкʼинэт ныкʼитпыкʼинэт	
виилыгтык р	
 зотова гэккэтэ (нʼачгынʼкʼач)	
ръапынʼыл	
–  июнык ватыркак гэнныръулин кʼол ынкэкыльин гинʼык (купрэк) гаквален вирувир	
ватыркан – ынанайвачынʼкʼачкэн нымным чукоткакэн ынанъыттъыёл нынныръукʼин	
еп уйнʼэ ыннынʼытыкин талонтэ ынкʼэната рэмкын еп аннынʼыттымгока	
нэрэрэннʼынэт талонтэ ватыркальыт раннынʼыттымгонʼыт	
–  майык гэнвэнтылин тотрак чукоткакэн округкэн музей тывъё музейный центр «наследие чукотки»	
ынкы рыкалыровъёттэ амкомъэты танʼгэтанʼ гэтчылинэт	
накʼам музей варкын рыпэт нʼырокʼ пытвэскʼык майнʼырайнʼэн ыпэ дворцак культурэн эʼмитлён нэмыкʼэй пэтле рамэгчерымгогъа	
– анадырык гатвален семинар рыляё красный креста (ынкэгйит пынʼыл кʼыкалевэтгаквыткы нʼирэкʼэв страницак нʼоткʼэн приложениен)	
– гарылгыленат гыръоплыткок нʼэлвыльыт ымыльыокругык	
ымыльо хозяйствоткок гынритыркыт игыр амрытэнма  тысячтэ кʼаат	
талпытагнэты гивинʼит вальылкʼылтэ  тысяч кʼаат	
лымынкы энаныгръольаквыргын эчвэра гатвален	
амыргынан муниципальныкэн унитарныкэн предприятияттасельхозкэмэтъынʼыльэн «пионер» ынкъам «амгуэма» гивмэтлинэт ынкы гэкимылтэтлинэт ялгытык кʼэтыранʼатванвэпы гырокы ынкъам кʼаат гэкʼупкʼэтлинэт тъэръэв гатвален кʼэюу	
ынантанʼмэгчетльоым гатвыленат канчаланыльыт минʼкы гэнъегтэлевлинэт мыкычьу кʼэюут	
– анадырык мэгчерымгогъэ тэнкэвнʼыплыткук библиотека нынныльын в	
 этъо гатанʼпэратвэлен ынкʼэн культурныкэн учреждение	
накʼам кэлит ынкы оʼранʼ танʼгэтанʼ гэтчылинэт	
мигчитльэт ынкэкинэт нинʼвинʼкʼинэт	
иван экукэки	
врачкардиолог кандидат медицинских наук раиса зотова – гость приложения «эйгыскʼын» –  с	
 пынʼыл ынпыянвэн кʼутти вагыргыт гэнчичьэтлинэт анадырык мытлынʼъылёнʼэт тэкэм талпынʼнʼок майъэлгын гатвален семинар рычечьатынво кʼутти вагыргыт ынпыянвэн	
энанымгонʼатыльо ынкы гитлинэт ымыльынотаеквэкэн общество красный крестэн ынкъам красный полумесяцэн центральныкэн офис россиякэн красный крестэн ынкъам департамент социальныкэн политикэн чао лымнʼэ чукоткакэн автономныкэн округкэн отделение ымыльыроссиякэн общественныкэн организациен «российский красный крест»	
семинарынвык гатваленат дмитрий федотов – директор департаментэн аналитическыкэн аройвавчычакэн россиякэн красный крестэн ынкъам александр мэтью – эрым представительствэн россияк ымыльынотаеквэкэн федерациен обществоргэн красный крестэн ынкъам красный полумесяцэн	
пынʼылтэлыркын эрым красный крестэн чукоткакэн ида ручина – вагыргыт ынпыянвэн россияк рычичьэтыйгут гэнтылинэт ыннанмытлынʼэн нымытваванвык ынкыгрээн чукоткакэн автономныкэн округык	
авынрайъонъёлкʼылё семинарык гитлин танʼынчечьатгыргын вагыргыт ынпыянвэн	
кʼэлюкʼ кʼулин исполнительныкэн эрмэрык мурыгнутин кытвагыргыт ынпыянвэн ыннанынʼ нарылгыркынат лымэвыр чама танʼгэмо нэлгыркынэт эмэйгулеткитэ рырова вальыт москвайпы нутэйиквит минʼкы нэмыкʼэй нымытваркыт мурыгнутэкин граждантэынпыянвыт	
ипэым танʼымыльо вагыргыт танʼамалванʼ вальыт ынкъам ынкʼэната амъянра танʼынчечьатъёлкʼылтэ ынкъам вэты ыннаны кʼитпу ынкъам энʼэлю лынъёлкʼылтэ	
кʼэтэв ынкъам гатваленн ынкʼэн семинарэнанчечьатгыргын нымытвавагыргык анадыркэн ынпыянвэн	
гамнʼылётколенат тъэр ыʼлёнʼэннʼэт  ынпыянвыт	
гатанʼымнʼылётколенат гатанʼпалёмтэтленат	
семинарынвык гатваленат мигчитльэт соцзащитэн кʼитпыльыт общественныкэн организациен советэн ынпыянвэн ынкъам ымы красный крестэн	
кʼутти вагыргыт вытку мытвалёмынат ынкъам пэгчинʼу мытылгынэт	
мачымыльорык гатвылен инʼкʼун ивкэ нэнъынымкэвын пенсия ынпыянвэн игыр ынкʼэн панэна еп тъэрылтэтыркын манэтрэлык коммунальныльэн мигчитти манэтрэлык яаёт ярат	
эʼквыргъам кʼутти вагыргыт гайманʼэн чинит нымытвальа танʼынкытвылявынʼ танʼынръачнʼытовынʼ	
кытвыл мигчитти ынкэгйит рыплепавык танʼымыльо ванлягыргыт ынпыянвэн гыму энʼъэлю рытчык	
чама кʼээкʼын мытрэтэнʼынчичьэннʼынэт тывъёттэ семинарыльа вагыргыт	
моргынан лыги ынпыянвыт кʼутти панэна ныкʼитпыкʼинэт лёнратымнʼэтванʼа ытри итыркыт	
кытъаткэым тэкэм ытри мыкынʼ аʼкʼачемгъотвагты гатвата тымнʼэракʼэты гъэнкʼэръутэ	
лыгэным ытри отгынкамагравынʼ вальыт отгынъааʼвынʼ	
ытри гъээʼтэ титэ ганпаава пынлёткок гыёлынʼ вальыт нʼэнъянвык	
ынпыянва гэтэнʼыйгулетлинэт тэленʼкинэт танʼвагыргыт лыгъоравэтльаваратэн ынкъам ымы кʼолеваратыргэн	
ыргынан ынкʼэнат вагыргыт вэты кылейгут нэрэнтынʼыркынэт инʼкʼун нʼэнъян ымы нырэкʼитпыльэннʼыркын танʼнымытвак	
кытъаткэым ыргинэт гыёлятгыргыт кʼулин люнрэркыленʼэ нэнтыркынэт вэлво нэлгыркынэт этлы амнʼэнъянва ымы кʼутти эрмэрык	
ынкʼэната нэмыкʼэй ынкы ынпыянвыт гъээʼтэ гэкʼувчимгъутэ	
ынкʼэната мэчынкы ымы рыпэт гатъылынʼнʼота	
вама семинар моргынан лыги мытытчынэт нымкыкʼин вагыргыт эʼмитлёнат танʼынчечьатъёттэ талпынʼнʼок нʼоткʼэн йъилгын мытратвынʼынат правительствогты чукоткакэн автономныкэн округэн ымы общественныкэн организацияткогты вальыт ынкъам кʼитпыльэтыльыт чукоткак	
эʼквыргъам энмэч игыр танʼытвынʼ инʼкʼун вэты танʼынкʼэтпавъёлкʼылтэ нʼэнъянвыт вэнратынво ынпыянвыт ымы ванляёлкʼылтэ предприятият инʼкʼун ынкʼэнырык нэнъывинрэтыркынэт мыкынʼ мигчирэтыльыт ырык пенсияльыт чукоткальыт	
лыгэным вэты кынмал мынринъэтэннʼыркын ратагнымытванʼык рэтэнʼвинрэннʼык мургинэт ынпыянвыт	
* * * тывъёлкʼыл семинарынвык ынкы вальагамыкытвылен инʼкʼун кытйъарат тъэрылтэтыркын пенсия манэтрэлынво омом мимыл нымытваран чукоткальа	
накʼам ымыльо манэтрэлятъё итчывитльэн	
ымынʼ вэлыткорак роолкʼылтэ ынкъам кимитъыт таннʼынотакэнак этчывэлынʼ вальыт	
ынпыянвыт гивлинэт кʼол гитэ мигчитльэрык ынкъам кʼутти нʼэнъянва ытри кʼитпу тывэлю люнʼылгэ нэнтыркынэт люнʼвинрэтэ рэкʼыткутэ ымы йъаратым ракʼылкʼылё кʼнур чама нэлгыркынэт	
пенсияльыт гэтэгъенʼлинэт вак анадырык энанымнʼылявкэн вэтгавъёлгэпы телефонгыпы мэгчерын инʼкʼун пэтле ымыльорык нэнъэлкылыркынэт вальыт вагыргыт	
аʼнкʼагыргын панэна еп нымнымыткук уйнʼэ вальыт ваннынмаляватыльыт	
чама кытйъарат кʼутти энʼэнʼыт (мэлевичгыт) итчывитльэт аʼкʼаркорынʼ вальыт тъарпенсияпэрэльа ынпыянва	
лымнʼэ кʼутти семинарыльыт гивлинэт вэчьым отпускыскʼэвыльэты нэнъымитъэйылыркынэт пенсият вэлер нʼирэнйъилгыкин корынво ринʼэкинэт билетти таннʼынотагты ынкъам нываткэн	
кʼол лыгъоравэтльан умэкэтыльын гэнʼинмэтлин – мачынымкавынво кʼэтанныт тымынво ынныръук анадыркэн кынманʼкʼак энмэн мынгыткэн ынныт кытйъарат тъэркин ымгэвэнʼэт кʼэлюкʼымыгэрэтэтэвъэлнʼэ льэленʼкы гарасолыннонʼа гэрэннэръунʼэ	
ымы лейвинэнʼэт (автобустэ) яаёттэ анадырык ыныкит курэ нэрэтчынʼынэт наранпаавнʼынат нʼэлкʼивык ынпыянва	
гивлинэт вэчьым ынпыянвэты нанъынтэнмавын яанво элвэльин автобус эʼмитлён нъылейвыркын ымынʼ мачынан мэчкытэ кытвыл тэнмычьыгъет	
кʼутти нымкыкʼин вагыргыт пенсияльэн вэтгаво нэлгынэт семинарыльа	
накʼам ытри амкʼынэргатык эркуркэ ганобедавленат ресторанык «анадырь»	
тэнʼвытку ыннʼин вальын семинар кʼитпу нэлгыгъэн анадырыльа ыргынан нэнвэлынкыкʼунэвынэт мигчитльэт красный крестэн социальныкэн мэгчерынвыкэн	
 мынтанʼкэтъонат ытри гакʼэтпынымытваленат дьячкова а	
()  гивик владивостокык гэтэйкылин кэликэл «анадырский край»	
тэкэлинʼыльу гитлин марковыльынчуваныльын афанасий ермилович дьячков	
 гивикым марковок гамэгчерымголен нʼыронгэвэнʼэткалеткоран минʼкы кэлиныгйивэтыльу гитлин афанасий дьячков кʼитпыльэтыльын талвапалкʼаттагнэты –  гэвэтагнэты	
 гивиткунʼит гэкэлиткуплыткулинэт марковок  оʼравэтльат	
палкʼаттагнэты афанасий ермилович кʼээкʼын кʼымэк  гивинʼитти ынкы кэлиныгйивэтыльу гитлин	
ыныгъягна гэкэлиткуплыткулинэт лымнʼэ кʼымэк  оʼравэтльат	
ыннʼин кэлиныгйивэтыльэ дьячковына рыйгулевнинэт калевэтгавык ынкъам кэличитык амрытэнма  оʼравэтльат	
 гивик нымнымык марковок кэлигъютльу гитлинэт  процентамэл мыкэльыт нымытвальыт	
кэлик «анадырский край» дьячковына гатвыленат анадыркэн нутэйиквин ынкэкин нʼаргынэн нотагаймычьыт ынкъам умкыт ынкы тынʼэльыт гынникытнʼаргыночьыт кʼаат галгат ынныт вараттэ тэленʼкинэт вагыргыт пыкирыльыт русильыт нымнымыт ыннынʼыттыкин гыннигнʼыттыкин ванвыт кʼорагынрэтгыргын ыннынʼыттыгыргын галганʼыттыгыргын анʼкʼагыннэгнʼыттыгыргын нымытвагыргын вэлыткогыргын кʼутти вагыргыт танбогораз в 	
() гъурэтлин городык овруч волынскыкэн губерниякэн	
гэкэлиткулин таганрогкэн гимназияк петербургыкэн университетык	
 гивик гавоскʼырален петропавловскыкэн крепостык ынкʼоры мынгыткэн гэвэгты танымчанʼынво гэнэквэтэвлин рытымучьэвэ среднеколымскагты	
 тысячтэ верстыт ынан яанэнат лейвык колымаеквэ ынкъам чукоткаеквэ гыюленнинэт лыгъоравэтльэн ынкъам айванальэн йилыт	
 гивик гэтэйкылин богоразын кэликэл «чукотские рассказы»	
 гивиткук владимир германович богораз нэмэ гэнутэлейвылин	
ытлён гатвален анадырык марковок каменскоек карагак паланак воямполкак тиличикик ватыркак	
ынкʼоры нʼирэнгивинʼит ынан вама ньюйоркык тэнʼынчичьэннинэт чиниткинэт материалтэ тэнʼыйгуленнинэт ынкъам тайкымгонэн кэликэл «чукчи»	
ыннʼин в	
богораз эргыпатгъэ ымнотаеквэк кʼол ынангыётльо этнографо ынангыётльо лыгъоравэтльаваратэн вагыргык	
ынан лымнʼэ гэтэйкылинэт нымкыкʼин рассказтэ ынкъам романтэ («восемь племен»  кʼол) гэкэлилинэт лыгъоравэтльэн лымнʼылтэ	
() тихон захарович семушкин гъурэтлин  июнык  гивик нымнымык старая кутля пензакэн губерниякэн ройыръык крестьянинэн	
гэкэлиткулин москвакэн университетык	
пэгчинʼу ынан гэлгылинэт этнографиякэн материалтэ в	
 элек  гивик т	
семушкин гэквэтлин чукоткагты ынкатагнэпы кʼитпу рытчынин эйгыскʼынутэйиквин	
чукотка ынан кʼонпы чимгъуу нинэлгыкʼин нинэрэчичевнʼыкʼин кэлик нэнатвыкʼэн	
ыʼттъыёлкэн повесть «чукотка» () пэтле гэргыпатлен	
яачы тэйкынин роман «алитет уходит в горы» ()	
ынкʼэнат кэлигйит гэтэйкылинэт кинот «романтики» () ынкъам «алитет уходит в горы» ()	
(	)
николай елисеевич шундик гъурэтлин нымнымык михайловка хабаровскыкэн крайкэн ройыръык крестьянинэн	
 гивик гэквэтлин чукоткагты минʼкы  гивинʼит гитлин кэлиныгйивэтыльу	
 гивик ынан гэтэйкылинэт очеркыт «на краю земли советской» эʼмитлён ынкʼоры гэтчылин документальныкэн повестё «на краю земли чукотской»	
 гивик гэтэйкылинэт кэлит «на севере дальнем» лымнʼэ роман «быстроногий олень»	
 гивик плыткунин тэйкык роман «белый шаман» минʼкы гамыкытвылен чукотка	
 гивик шундик нэмэ гатвален чукоткак	
куркутский а	
() александр иванович куркутский гъурэтлин марковок  гивик ройыръык охотникэн	
гэкэлиткулин церковныкэнприходскыкэн калеткорак	
кэлиткуплыткук ынкы гитлин йилыльэтыльу русильин ынкъам америкальэн вилуткумигчитльэк	
ынин йъэлгытомгын михаил павлович куркутский гитлин члено анадыркэн уездыкэн комитетэн	
куркутский гэкʼитпыльэтлин партиякэн ынкъам советкэн мигчирык	
 гивиткунʼит – секретарь кулючикин сельсоветык	
ытлён энма председателё правлениен устьбелаякэн кооперативэн ачгыта гитлин заместителё председателен анадыркэн райисполкомэн	
 гивик – член чукоткакэн окрисполкомэн	
 гивик гэнъэтлин заместителё председателен чукоткакэн окрисполкомэн	
 гивинʼит – куркутский председатель анадыркэн райисполкомэн	
 – куркутский гэмигчирэтлин райкомык партиен  – секретарь чукоткакэн окружкомэн партиен	
– нэмэ мэгчерымгогъэ марковкэн районык	
 – инструктор окрисполкомэн ынкʼоры кʼээкʼын амнʼырооткэн гивинʼитти гэмигчирэтлин округкэн государственныкэн архивык	
гинэнпиривлин ордена ынкъам медаля	
( ) ытлён онмыкʼэтпъоравэтльо гитлин кывчемгъольо танʼъоравэтльо лымнʼэ ванʼэнʼаво	
ымванʼэт лыгэным палкʼаттагнэты гэтгымэтлин лымынкы мигчирэтык	
 гивик ухсима гэнъэтлин ынанъыттъыёлкэн комсомолнʼаво айванальэн варатгыпы	
гэмигчирэтлин райкомык комсомолен райкомык партиен воспитателё увэлекин интернатык технолого каерак	
 гивик ухсима ивановна пенсияльо гэнъэтлин эʼквыргъам энмэч нʼирэкʼ гивинʼитти галяк нэмэ мэгчерымгогъэ – ванʼэльо провидениякэн райбыткомбинатык	
 гэвэтагнэпы гитлин нинъэйвыткульу кружокык кэлиткульин ванʼэк гыюлетыльин	
ухсима ивановна ухсима гинэнпиривлин ордена ленинын	
тэвлянто () гъурэтлин ройыръык кʼорагынрэтыльэн колёченʼкʼачкэн	
нʼэнкʼайъаачеко гамэгчерымголен вилыткульык	
 гивик тэвлянто гэкэлиткускʼивлин ленинградэты институтэты айгыскʼываратыргэн кытъаткэым амтъылынʼнʼок пэтле ганватлен чукоткагты	
гамэгчерымголен анадыркэн райисполкомык кʼытрыкин культбазак ынкʼоры чаакэн культбазак	
 гивик тэвлянто гэнъэтлин председателё исполкомэн чукоткакэн округкэн советэн варатэн депутатыргэн	
ынкы гэмигчирэтлин  гэвэтагнэты	
декабрык  гивик ытлён гэльулин депутато верховныкэн советэн ссср	
инъэтэтыльын раройвавык экономика чукоткакэн  гивик тэвлянто гинэнпиривлин ордена трудового красного знамени	
майнʼымараквыргын вама тэвлянто нʼирэче  ынкъам  гивик гинэнпиривлин ордена красной звезды	
 элеръугъи мурыгнутэк элеръугъи	
чавчыват имтилкʼытыркыт ыргынан нʼэлвыльыт нагтатымгонат ээгъянвэты минʼкы гэрэнʼлин гимлылин	
нʼоткʼэнат виилыгтык льуркыниткы нʼэйыккʼачайпы тальын элкʼэтвээм йъаякʼыт тынопыткынык вальыт ватыркаваамчормык ынкъам вээмкʼэй казачка гыргоча чымче анадыргыпы	
ымыльо ванвыт – йыкʼкʼайъым	
ыннʼэнкʼач танляйвынʼ танʼпанʼъэвнʼытонʼ	
аʼтав элеръук мыкынʼ гэлейвэ нʼаргынойпы гакоргава морыгнотагты	
ытри гакʼэтпынымытваленат  гивик чукоткакэн округкэн комитета влксм ганвэтгыльавлен премия нынныльын тэвлянтон рыпъёно студентэты эвыннʼуткэкыльин нымытвальэн	
эʼйнʼэвтэгын в	
( ) гъурэтлин онмыльынымнымык ройыръык кʼорагынрэтыльэн	
 гивиткунʼит гитлин пастухо гамэгчерымголеным еп  гивик	
 гивик эʼйнʼэвтэгын гэннʼивылин товариществота гыёлятынво счетоводо пловеркэн колхозкэн калеткорагты	
 гивиткук гитлин счетоводо колхозык «онмэлен» «новая жизнь» «победа» анадыркэн районкэн	
сентябрйъэлгытагнэпы  гивикин – инструкторбухгалтер анадыркэн райземотделык	
мартатагнэпы  гивикин – председатель колхозэн «передовик» анадыркэн районкэн (нымным туманское)	
 – инструктор окрисполкомэн	
 – хабаровскыкэн крайкэн парткалеткоран	
 – заведующий оргинструкторкэн отделен чукоткакэн окрисполкомэн	
мартатагнэпы  гивикин – председатель чукоткакэн райисполкомэн февральтагнэты  гивикин	
 – заведующий общий отделен чукоткакэн окрисполкомэн ынкъам лектор ок кпсс февральтагнэты  гивикин	
гитлин йилыльэтыльу газетак «советкэн чукотка»  гивиткук	
 – заведующий красненокэн челгыракэн	
 – заведующий оргинструкторкэн отделен чукоткакэн окрисполкомэн	
март  – заместитель председателен чаакэн райисполкомэн августатагнэты  гивикин	
сентябрьтагнэты  – заведующий организационныкэнинструкторкэн отделен чукоткакэн окрисполкомэн	
июньтагнэпы  гивикин – заместитель председателен чаакэн райисполкомэн эрым управлениен сельскакэн хозяйствэн	
 – гэкэлиткулин партиякэн эквычьыкалеткорак вальын цк кпсс	
 – заместитель эрмин управлениен сельскакэн хозяйствэн чукоткакэн окрисполкомэн	
апрель  – февраль – заместитель редакторэн газетэн «советская чукотка»	
владимир иванович эʼйнʼэвтэгын онмыкʼэтпъоравэтльо гитлин гыттапармо	
инъэтэтыльын раройвавма экономика ынкъам культура чукоткакэн ытлён гинэнпиривлин ордена «знак почета» ынкъам нʼрокʼ медаля	
гэвытваал к	
() гъурэтлин эмнунʼкы чаакэн районык	
гэкэлиткулин партшколак анадырык	
гэмигчирэтлин агиткультбригадак совхозкэн «певек»	
гитлин председателё ырыткучьыкин сельсоветык	
ынинэт грэпыт стихыт лымнʼылтэ гакалейпатленат газетак ынкъам альманахык «на севере дальнем»	
 гивик магаданык гэтэйкылин ынин кэликэл лыгъоравэтльэн ынкъам русильин йилымил	
калейпатынво гантэнмавлен иван оʼмрувъена	
тагазеннʼыльыт – администрация чукоткакэн автономныкэн округэн ынкъам редакция газетэн «крайний север» гэтэйкылин такаленʼынвык «крайний север» тагазеннʼыльын иван оʼмрувъе тайкыёттэ 	
рывъёльавъё 	
чукоткакэн автономныкэн округ «эйгысӄын» № ()  январык  г	
 тайкыё газетак «крайний север» с	
  гивинит  январык –  гивинʼитти нъэлгъэт титэ поселок анадырь гэтчылин городо ()	
игыр городык варкыт чукоткакэн филиал дальневоточныкэн отделениен россиякэн академиен наукэн (свкнии) чукоткакэн отделение тихоокеанскыкэн наукагъёляткэн рыбохозяйственныкэн центрэн (чукоттинро)	
городык варкыт кинотеатр «полярный» музейныкэн центр «наследие чукотки» ынкъам радиостанция «пурга»	
анадырык тэйкыркын газета «крайний север» ынкъам ынкэкин приложение «эйгыскʼын»	
 гивик анадырык ганымытваленат мыкынʼ  тысячык оʼравэтльат	
игыр анадырык нэтэйкыплыткуркынэт дворец культурэн минʼкы ратвагъа ымы музей тэйкыплыткуркын храм	
анадырь – кʼол майнʼыпорт ыʼтвыткукин северовостокык россиен	
 январык –  эленʼитти зоя ненлюмкинан айванальэн поэтессан ()	
зоя николаевна ненлюмкина гъурэтлин нуукʼэк	
гэкэлиткулин анадыркэн педучилищек	
 гивиткунʼит гэмигчирэтлин радиок анадырык	
гитлин кэлиныгйивэтыльу нымнымык новое чаплино ынкʼоры провиденияк	
 гивик гаялгытлен анадырэты	
ынинэт стихыт накалейпатымгонат областякэн ынкъам округкэн газетак альманахык «на севере дальнем» ынкъам журналык «дальний восток»	
 гивик ненлюмкина гатвален ыʼттъыёлкэн мурыгнутэкин семинарынвык нʼиныльин литераторэн эйгыскʼыкин ынкъам дальний воетоккэн	
 гивик магаданык гэтэйкылин ынин кэликэл «птицы наукана» ынкъам ытлён эвыр ыныкстихык йилыльэтыльын александр черевченко гинэнпиривлинэт премията магаданкэн комсомолен	
 гивик данияк гэтэйкылин ынин кэликэл лымнʼэ парижык гакалейпатленат ынинэт стихыт	
 гивик зоя ненлюмкина гэнъэтлин лауреато литературныкэн премиен нынныльын юрий рытгэвын	
 гивик санктпетербургык гэтэйкылин ынин кэликэл «избранное»	
ненлюмкинан варкыт лымнʼэ кʼутти кэлит ымы кмэнʼэты тайкыёттэ	
нымытваркынанадырык	
 февралык –  эленʼитти оʼраттагнэпы вера иʼвнʼэвыт чукоткакэн поэтесса (   	)	
вера ивановна иʼвнʼэвыт гъурэтлин ройыръык кʼорагынрэтыльэн нымнымык мэйнʼыпилгын беринговкэн районкэн	
гэплыткулинэт ынан  класстэ	
 гивик ынан гантомгавлен лыгъоравэтльэн грапчакэнмлявкэн ансамбль «дружба»	
ынан чинит нинэтэйкыкʼинэт стихыт лыгъоравэтльаелымэл	
вера иʼвнʼэвыт гитлин секретаро исполкомэн сельсоветэн мэйнʼыпилгык	
ынкʼоры эмнунʼкы гатвален кʼорагынрэтбригадак	
ыʼттъыёлкэнат ынинэт стихыт гакалейпатленат газетак «советкэн чукотка» ынкъам журналык «дальний восток»  гивик	
 мартык   эленʼитти оʼраттагнэпы юрий рытгэв чукоткакэн писатель ()	
юрий сергеевич рытгэв гъурэтлин нымнымык увэлен чукоткакэн районкэн	
нивкʼинэт ытлён гэтэнʼкэлиткулин гэкʼитпыльэтлин ымыльо лыги лынʼкы тэнчичевык	
кэлиткуплыткук  классык нымнымык нуукʼэн гитлин анʼкʼагыннэгнʼыттыльо поселкак провидения – грузчико портык гитлин тымнʼэмэгчетльо ынкъам йилыльэтыльу нотагаймычьыэнарэркэн партияк	
 гивик анадырык калеткомгогъэ педучилищек	
анадырык кэлиткуплыткук гакалеткомголен ленинградкэн университетык	
 гивик кэлиткуплыткугъи факультетык журналистикэн	
калеткома ленинградык рытгэвынэ гэйилыльэтлинэт кэлит русильин тэкэлинʼыльин кʼымэлым нымкыкʼин вагыргыт тэкэлинʼкин ынан гыюленнинэт	
 гивик такниганʼынвык «молодая гвардия» елыльатъё а	
смолянына гэтэйкылин рытгэвын ынанъыттъыёлкэн кэликэл «люди нашего берега»	
ынкʼоры гэтэйкылинэт «имя человека» () «чукотская сага» () трилогия «время таяния снегов» ( )	
ытлён эргыпатгъэ мурыгнутэк ынкъам сегодня в номере календарь знаменательных и памятных дат почукотскому автономному округу на  год –    и  стр	
 ымы кʼулинутэткук	
ынкʼоры рытгэв ганымытвален магаданык гитлин корреспонденто газетэн «магаданская правда»	
николай козловына борис некрасовына петр нефедовына ынкъам кʼутти русильин писателык рээн гитлин энантомгавыльо областякэн тэкэлинʼыльин организацияк	
ыннʼингивиткук ытлён гэтумгыльэтлин ымы лыгъоравэтльэн ынкъам айванальэн тэкэлинʼыльык рээн – виктор кэвылкʼутынэ ынкъам юрий анʼкʼана рээн	
 гивик ынан тэйкынин ыʼттъыёлкэн повесть «время таяния снегов»  гивик – роман «в долине маленьких зайчиков» «айвангу» () «самые красивые корабли» «сон в начале тумана» () «иней на пороге» () «белые снега» () «конец вечной мерзлоты» ( )	
ынкʼоры гэтэйкылинэт кэлит «остров надежды» () «интерконтинентальный мост»()	
нʼоткʼоры русильин йилымил рытгэвын кэлит люнтэйкыльыт –  гэвэтагнэты эʼквыргаым ынкʼэнат нытэйкыкʼинэт кʼулинутэткук европэн ынкъам азиен	
гинэнпиривлин орденна «знак почета» «дружбы народов» «трудового красного знамени»	
лауреат государственныкэн премиен и кʼутти кʼулинутэкин премиен	
 апрелык –  эленʼитти оʼраттагнэпы клавдия гэвытваал чукоткакэн поэтесса лымнʼылгэчельын эргыпатыльын мигчитльэн культурэн ()	
чукоткакэн лымнʼылгэчельын ынкъам тэгрэмнʼыльын клавдия ивановна гэвытваал гъурэтлин ырыткучьыкин эмнунʼкы	
гэкэлиткулин пээкик нʼирэнгивикин советкэнпартиякэн калеткорак	
гэмигчирэтлин партиякэн органык сельсоветык	
ынкʼоры гэнъэтлин культурамэгчетльо	
ынан гантомгавлен ырыткучьык тэленʼкинэткукин ансамбль «йынʼэттэт»	
 гивик гэвытваал гатвален мурыгнутэкин семинарынвык нʼиныльин тэкэлинʼыльин магаданык	
ынинэт стихыт пэгчинʼу нэтчынэт ынкъам елыльатымгонэнат магаданкэн поэта владимир першинына	
 гивик гэтэйкылин магаданык кэликэл гэвытваалын минʼкы гакалейпатленат ынинэт стихыт ынкъам грэпыт	
 апрелык –  гивинʼитти оʼраттагнэпы в	
 танбогораз ученый этнограф писатель ()	
богораз владимир германович гъурэтлин волынскыкэн губернияк гэмэйнʼэтлин таганрогык	
кылгынча эленʼитыльу гакалеткомголен петербургыкэн университетык эʼквыргаым калеткома кʼэв курсык гэнвылин экэвкитыльын вагыргынлягыргэты ынкъам гэнэквэтэвлин таганрогэты минʼкы ынан гантомгавлен кружок ынкъам винвэ вальын типография	
кʼитпыльэтыльын организацияк «народная воля» гавоскʼырален ынкʼоры гэннʼивылин  гэвэгты северовостокэты	
экулымэкин нутэк вама ынан пэгчинʼу рытчынинэт нымытвавагыргыт айгыскʼываратыргэн	
 гивик гатвален экспедицияк а	
сибиряковын титэ румэкэвнинэт лымнʼылтэ рэйгуленнʼынинэт йилыйил экономика культура чавчывэн лыгъоравэтльэн ынкъам кʼаарамкэн	
гатвален америкак мэнʼкʼо гэквэтлин тихоокеанскыкэн экспедициягты ()	
экспедицияма ытлён гатвален нымнымыткук чавчывэн анадырваамчормыкэн	
америкак вама гэмигчирэтлин музейык историен минʼкы тэнʼынчичьэннинэт гэчеёттэ материалтэ чукоткак	
 гивик ганватлен россиягты	
 гивиткук англияльэн йилымил гэтэйкылинэт ынинэт  кэлит монографиен «чукчи»	
ынкы богораз эргыпатгъэ кывчемгъоэтнографо ымыльэты нутэйиквик	
америкак вама богоразына лымнʼэ гэтэйкылинэт нʼирэкʼ романтэ вагыргыгъет айгыскʼываратыргэн лымнʼэ рассказтэ	
 гивиплыткук гэмигчирэтлин музейык антропологиен ынкъам этнографиен академиен наукэн  гэвэтагнэпыым – профессоро географическыкэн институтэн вальын ленинградкэн университетык	
 гивик богораз гинъэтэтлин рытомгавынво комитет эйгыскʼин вальын президиумык вцик	
ытлён эмкʼитпыльэтык  гивик гантомгавлен институт варатыргэн эйгыскʼин	
нымкыкʼин гивиткунʼит ынан энʼъэлю гэлгылин энантомгаквыргын калечетгыргык айгыскʼываратыргэн	
 гивик гэтэйкылин «челгыкалекал» – тэнʼвыткукин учебник лыгъоравэтльаелымэл	
 гивиткунʼит гэйилыльэтлин русильыйилымил монография «чукчи»	
 майык –  гивинʼитти оʼраттагнэпы и	
в поломошнов кэлиныгйивэтыльын ученый тэкэлинʼыльын ()	
иван васильевич поломошнов гъурэтлин нымнымык большая речка алтайскыкэн крайкэн ройыръык крестьянинэннʼъольэн	
ыннанмытлынча эленʼитыльу йытоткольык рээн гэпкитлин анадырэты ынкʼоры ялгытгъат ытри марковэты	
гэплыткулинэт  класстэ ынкъам анадыркэн педучилище	
гэкэлиткулин ленинградкэн пединститутык минʼкы моонэнат тэйкык стихыт ынкъам очеркыт	
 гивик ганватлен чукоткагты гитлин директоро калеткорак беринговкэн ынкъам анадыркэн районык	
 гивик гэнъэтлин члено союзэн журналистэн	
ыннʼингивик ынан гэтэйкылин лымнʼылкалекал  гивик – нʼирэкʼэв кэликэл	
 майык –  гивинʼитти оʼраттагнэпы юрий анʼкʼы ыʼттъыёлкэн айванальэн поэт ()	
юрий михайлович анʼкʼы гъурэтлин нымнымык уназик (чаплино) чукоткакэн игыр провидениякэн районкэн	
 гивик ройыръын гаялгытлен поселкагты комбинат анадыркэн районкэн	
 гивик этлыгкэ гэнъэтлин юрий паагъэ кэлиткук ипэ мэгчерымгогъэ таннынʼзаводык	
 эленʼитыльу гамэгчерымголен райкомык комсомолен гивинʼит галяк нъэлгъи заведующино пионермэгчеркэн отделык ынкʼоры галяк нʼирэкʼ гивинʼитти нэннʼивыгъэн калетконвы ленинградэты пединститутэты	
 гивик паагъэ кэлиткук институтык ипэ моогъэ гыюлетык ринʼъэтвыткульу балашовскыкэн маравраткэн с	
 равраткэн училищек	
 гивик кэлиткуплыткугъи ынкъам мэгчерымгогъэ эйгыскʼыкин территориальныкэн управленияк гвф	
 гивик гэннʼивылин гыёлятынво командиро ринʼъэтвык ли городэты ряжск	
 гивик гапаален маравратыльо итык ынкъам ганватлен чукоткагты	
гэмигчирэтлин кытэ винрэтыльу капитанэн анʼкʼагыннэгнʼыттыкэн ыʼтвык	
 гивик калеткомгогъэ анадыркэн педучилищек	
ыʼттъыёлкэнат стихыт ынан гэтэйкылинэт студентэн журналык «юность»	
 гивик гатвален ыннанмытлынʼкʼав ымнотаеквэкэн фестивалык нʼиныльин ынкъам студентэн	
кэлиткуплыткук педучилищек  гивик ытлён нэмэ гэнъэтлин ринʼъэтвыткульу ан анадыркэн авиаотрядэн	
 гивик гэтэйкылин ыʼттъыёлкэн кэликэл кмэнʼэты	
 майык –  гивинʼитти оʼраттагнэпы виктор энмынкау чукоткакэн поэт ()	
виктор васильевич гъурэтлин нымнымык янранʼай чукоткакэн районкэн	
гэкэлиткулин анадыркэн педучилищек	
еп студенто энма ынан гамголенат тэйкык стихыт	
кэлиткуплыткук отделенияк журналистикэн хабаровскыкэн партиякэн эквычьыкалеткорак гэмигчирэтлин партиякэн ынкъам советкэн органык	
ынинэт стихыт гакалейпатленат газетак «советкэн чукотка» альманахык «на севере дальнем» кʼутти кэлик	
 июнык –  гивинʼитти оʼраттагнэпы тихон семушкин писатель ()	
тихон захарович семушкин гъурэтлин нымнымык старая кутля мокшанскыкэн районкэн пензенскыкэн губерниен крестьяныльэн ройыръык	
ынан гэплыткулин церковныкэнкэлиныгйивэткин калеткоран	
гамэгчерымголен  эленʼитыльу калеткорак сибиркэн	
 гивик гакалеткомголенн физикоматематическыкэн отделенияк педфакультетэн москвакэн университетэн	
ыннʼингивик ынан читаймгонэнат кэлит эйгыскʼыкин нутэгйит владимир германович танбогоразын	
тэкэлигнин богораз ынкʼоры экспедицияк рээн эквэтгъи чукоткагты	
нʼыроча гатвален чукоткак	
гитлин нэмыкʼэй энантомгавыльо чукоткакэн культбазак	
амнʼыроотча гивигъи дальний востокык лымынкʼо гэлейвылин маглята ынкъам гэкэнʼэ	
 гивик гэмигчирэтлин москвак комитетык национальностэн наркоматэн просвещенниен гэвинрэтлин богоразына рытомгавык чукоткакэн письменность тэйкык ыʼттъыёлкэнат учебникыт калеткораткогты эйгыскʼыкин	
ынан гэтэйкылинэт романыт «алитет уходит в горы» «жизнь во льдах» «на чукотке» «угрюмсевер» кʼутти	
 июнык –  гивинʼитти оʼраттагнэпы владимир тымнʼъэттъывъе чукоткакэн поэт ()	
владимир мартынович тымнʼъэттъывъе гъурэтлин энурмик чукоткакэн районкэн	
пэтле гэпэлкʼэтлин ынин ытлыгын ытльэн гатваленат ыннанмытлынʼыргатрэ нэнэнэт	
володя винрэтыльу гитлин ытльак охотнико	
гэкэлиткулин анадыркэн педучилищек	
ыʼттъыёлкэнат стихыт ынин гакалейпатленат студентэн журналык «юность»	
 гивик ытлён гатвален москвак ыннанмытлынʼкʼав ымнотаеквэкэн фестивалык нʼиныльин ынкъам студентэн	
стихыт ынин гакалейпатленат газетак альманахык «на севере дальнем» журналык «дальний восток»	
 июлык –  гивинʼитти оʼраттагнэпы николай шундик писатель ()	
николай елисеевич шундик гъурэтлин деревняк михайловка районык имени лазо хабаровскыкэн крайкэн	
гэкэлиткулин педучилищек	
чукоткак кʼитпыльэтыльын инэныйгулевкы калеткорак гинэнпиривлин ордена «знак почета»	
ынан тэнʼыйгуленнин лыгъоравэтльэн йилыйил вагыргыт история	
тэйкынинэт пэтле кэлит «на краю земли советской» () галяк гивинʼит – «на земле чукотской»	
 гивик гамголен кэлиткук хабаровскыкэн пединститутык	
 гивик гэнъэтлин члено союзэн писателен ссср	
 гивик гэтэйкылин повесть «на севере дальнем» ынкʼоры – роман «быстроногий олень»	
тэйкынинэт пьесат «двенадцать спутников» «одержимая» «сергей есенин»	
ынкʼоры – роман «родник у березы» () повесть «с красной строки» () роман «белый шаман» () эʼмитлён тэйкык николай шундик гинэнпиривлин государственныкэн премията рсфср	
лымнʼэ ынин гатваленат нʼирэкʼ ордентэ – трудового красного знамени ынкъам дружбы народов	
августык –  эленʼитти анна нутэтэгрынʼэн ынанъыттъыёлкэн нʼэвыскʼэтинпредседателен чукоткакэн окрисполкомэн депутатэн верховныкэн советэн ссср (гъурэтлин  гивик)	
анна дмитриевна нутэтэгрынʼэ гъурэлин ройыръык лыгъоравэтльэнгыннигнʼыттыльин рыркайпияк шмидтыкин районкэн	
кэлиткуплыткук пээкик ытлён гамголен кэлиткук анадыркэн педучилищек	
кэлиткуплыткук ынкы гамэгчерымголен окружкомык комсомолен	
 гивик гакалеткомголен центральныкэн комсомолен калеткорак вальын цк влксм	
кэлиткуплыткук гэльулин секретаро чукоткакэн окружкомэн комсомолен члено магаданкэн обкомэн комсомолен ынкъам чукоткакэн окружкомэн кпсс	
августык гивик гэльулин председателё чукоткакэн окрисполкомэн ынкʼоры депутато верховныкэн советэн ссср	
ытлён энма председателё чукоткак гамголенат мыктаранʼык нымнымыткук округэн гантомгавленат приискыт «комсомольский» ынкъам нынныльын ххii съездэн кпсс гамголен тэйкык билибинкэн атомкэн электростанция нымкыкʼин имыръэнут культуравагыргыкэн нымытвакэн сельскакэн хозяйствэн ганаройвавымголен	
нутэтэгрынʼэ гатвален японияк францияк канадак правительственныкэн делегацияк	
 гивик а д	
 нутэтэгрынʼэ гакалеткомголен партиякэн эквычьыкалеткорак вальын цк кпсс	
гэмигчирэтлин ыʼттъыёлкэн секретаро ольскыкэн райкомэн партиен	
игыр а	
нутэтэгрынʼэ нымытваркын москвак	
 декабрык –  гивинʼитти оʼраттагнэпы андрей гажа поэт ()	
андрей андреевич гажа гъурэтлин городык белогорск амурскыкэн областэн	
 гивик ынан тэйкынинэт ыʼттъыёлкэнат стихыт	
 гивик ыʼттъыёлкэнат пылвынтынтольык с	
 рээн приискэн «ленинградский» андрей гажа гэпкитлин чукоткагты	
 гэвэтагнэпы гамэгчерымголен газетак «советская чукотка»	
ынинэт стихыт гакалейпатленат москвак хабаровскик владивостокык магаданык журналык «дальний восток» альманахык «на севере дальнем» нымкыкʼин газетак	
ынан гэйилыльэтлинэт стихыт иван оʼмрувъен сергей тиркыгинʼын кʼутыргин	
ыʼттъыёлкэн кэликэл «яблоко ньютона» гэтэйкылин  гивик хабаровскык нʼирэкʼэв «улетающий анадырь» –  гивик анадырык нʼырокʼав «нет лучшего лекарства чем любовь» гэтэйкылин анадырык эʼмитлён тэйкыплыткук андрей гажа гинэнпиривлин литературныкэн премията нынныльын юрий рытгэвын	
 декабрык –  гивинʼитти рытомгавтагнэпы чукоткакэн автономныкэн округ ()	
чукоткакэн автономныкэн округ гантомгавлен постановлениягъет вцик рсфср	
декабрык рэнъэлнʼыт  гивинʼитти рытомгавтагнэпы чукоткакэн алфавит ()	
 гэвэгты гэнумэкэвлинэт нымкыкʼин материалыт лыгъоравэтльэн йилыгйит	
ынанъыттъыёл гэмкыйгулетлин ынкʼэн владимир германович богоразына	
ынкъам гыюлетык йилыйил ыннʼингивик кʼынвэр гантомгавлен чукоткакэн алфавит	
 гивик лымнʼэ рэнрынгиивнʼыт  гивинʼитти оʼраттагнэпы семен иванович дежнев русильин нутэйгулетлейвыльын ()	
 гивинʼитти оʼраттагнэпы тэвлянто () председатель чукоткакэн окрисполкомэн ынанъыттъыёлкэн выёльын чукоткайпы верховныкэн советык ссср	
 гивинʼитти оʼраттагнэпы ухсима () эргыпатыльын айванальэн гыёлванʼэнʼав	
гэтэйкылин мигчитльэ округкэн бибилиотекак наталья гуляевана гэйилыльэтлин ынкъам гэнйылгэтлин иван оʼмрувъена	
 гэвэгты рытгэвын кэлигйит «ленинградский рассвет» ринтын гакалетконʼнʼолен ленинградкэн университетык	
мычвын лыгъоравэтльанʼэнкʼаен нымытвагыргык гатванʼнʼолен – ытлён гэпкирлин эквынʼаеты	
игырым ынкʼэн тыттатъёлгын	
ытлён рэнъэлы писателё ынан ранымнʼылявнʼынэнат оʼравэтльат минʼкэмил нынымытвакʼэн ынин варат ынин история ынкъам эгыръылёкэн нымытвагыргын	
оʼравэтльэн нымытвагыргын ванэван утгыкыльу ынкъам тэнʼэкээткукыльу нытвагъан	
аʼкʼавагыргыт танʼвагыргыт энъататгыргыт кынтачьатгыргыт ынкъам кʼалмычьатгыргыт энатымнʼэквыргыт коргэты вальыт льовылгыткоогыргыт – танʼымыльо ынкʼэнат нытвакʼэнат нымытвагыргык оʼравэтльэн	
ымыльо ынкʼэнат нэмыкʼэй гатваленат студентагты ринтынэ ытръэчым ымыльорык ынкʼэн арыкнынъомравкʼэн кувчемгъовагыргын	
рымагтэты ринтынэ нинэльукʼинэт кʼутти лымнʼэ элвэльинэт вагыргыт	
театр тэпъайнʼагыргын аʼйнʼананʼаткогыргын гатванʼнʼоленат ынин нымытвагыргык	
кэлит кʼонпы ынык рээн гатванʼнʼоленат	
ыргынан ринтынэ гэнвэнтэтлин «кʼэргычьын кʼолевагыргэты» ынкъам гэтэнкʼитпынʼлин ытлён писателькэн мэгчера тынвэты	
ринтын студентано нытвакʼэн ытръэчым ынан эмкʼэлелвынэ лыги нинэтчыкʼин инʼкʼун ынан тывъёлкʼылтэ ымыльорыкы ръэнутэт ынан гэльулинэт лыги галгынʼнʼоленат вэнратынвы оʼравэтльат инʼкʼун ръэнутэт ыргынан люнльутэ гэнтылинэт	
ынан тывъёлкылтэ нымкыкʼинэт вагыргыт	
калейпы «рилти эрмэвыркыт рэнʼамъянма» 	
тиркытир еп ининикэ анʼкʼайпы чейвыным энмэч нытэгрэткʼин анʼкʼачормэты элгыкʼайъытвэты	
тагратынʼок ынан рыгъевнинэт нʼэвъэн ынкъам нʼээкык	
анʼкʼанʼав кʼутыскʼычетгъи йылкʼыёлгыткынгыпы ынкъам рымлявынʼнʼонэн ывик	
ытлён ныпинʼкуткукʼин чьанотайкочаткынык титэ ывэрайпы комнатэты ээʼкугъи капчачавыльын ытля – ръэнут нʼутку виврэльэтыркын	
чайкойнʼыт рыпэт иттилыткуркыт	
ынан энэчгытэты гэтанʼнʼонэн нʼээкык	
– физкультураткоркын	
анʼкʼанʼав левтынилюгъи панэна пэнʼкоткома	
– ванэван кʼыкʼытрирэ ыннʼин итык интернатык	
– рэкʼын ивыркын ыммэм	
гимнастика тайкыёлкʼыл амкʼынъычо	
гымнан гыныкы кʼнур председателеты советэн мурык нымнымык тэйкыйгут тырэнтынʼын кʼэплывичвэткин ваны	
– энмэч аны кʼилгытэв ынкъам кʼычайпавыскʼэв	
ярайпы нʼытогъат чеэкэй	
нылекʼинэт ачгыта – ытльа ынкъам нʼээкык ынкъам ымыльорык рырынгиивыльэ вайманэты нивкʼинэт «еттык	»	
ымыльонымныма энмэч лыги нылгыкʼин инʼкʼун нʼээкык гыннинʼнʼыттыльин чейвынин гъэнкʼэтлин рымагтэты кэлиткук ынкъам гэпэлкʼынтэтлин ярагты	
чымкʼык ынкʼэн пынʼыл валёмык аʼткэнʼэты нылевтынилюкʼинэт кʼуттиым ваннатэты нивкʼинэт инʼкʼун ынкʼэн майнʼыкоргав титэ чиниткин кминʼын ярак варкын	
кʼэлюкʼым ытри тъэръэв игыр ванʼнʼогъат ытльарык ынкъам ытлыгырык рээн	
лыгэн эвыр уʼрэтинэнʼу – кмэнʼыран ынкʼоръым интернат	
ыныкитым нымнымык ытръэч торымгокалеткоран ынпыянвыт нэнэнэт ныльукʼинэт вытку льэленʼкы панʼъэвнʼытома	
элек ытри нэквэткʼинэт пионерлагерэты	
танʼынʼ титэ ченэтъярак валёмыркын нʼинкʼуликʼул	
елыльатъё май легковына	
тагазеннʼыльыт – администрация чукоткакэн автономныкэн округэн ынкъам редакция газетэн «крайний север»	
гэтэйкылин такаленʼынвык «крайний север» тагазеннʼыльын иван оʼмрвуъе тайкыёттэ 	
рывъёльавъё 	
чукоткакэн автономныкэн округ «эйгысӄын» № ()  мартак  г	
 тайкыё газетак «крайний север» с	
 рытгэвын –  юрий сергеевич рытгэв гъурэтлин  мартык  гивик	
гэкэлиткулин увэлек ынкʼоры педучилищек анадырык ынкъам ленинградкэн университетык	
калеткома ынан гэтэйкылинэт ыʼттъыёлкэнат стихыт пынʼылтэлтэ	
ынан калеткома ленинградык гэйилыльэтлинэт русильин елепы кэлит а	
пушкинын м	
 горькийын ынкъам т	
 ыʼттъыёлкэнат кэлит рытгэвын гэтэйкылинэт кʼав гивиткук альманахык «молодой ленинград» газетак «смена» журналык «огонек» «дальний восток» «новый мир» кʼутти	
 гивик такниганʼынвык «молодая гвардия» елыльатъё а	
 смолянына гэтэйкылин ынанъыттъыёлкэн кэликэл рытгэвын «люди нашего берега»	
 гивик юрий рытгэв гэнъэтлин члено союзэн писателен ссср	
эчги тэйкынин кэликэл «чукотская сага» гэргыпатлен мурыгнутэк ынкъам кʼулинутэткук	
кэлиткуплыткук ленинградык ытлён ганымытвален магаданык гитлин корреспонденто областякэн газетак «магаданская правда»	
ынкы мэгчеранма тайкымгонэн трилогия «время таяния снегов» () минʼкы гатвылен майнʼатгыргын тынʼэрэтин	
кэлимкык «прощание с богами» () «вдолине маленьких зайчиков» ()«айвангу» () «самые красивые корабли» () «нунивак» () «волшебная рукавица» () «метательница гарпуна» () «в тени айсберга»() «полярный круг» () рытгэвынэ гатвыленат тэленʼкинэт ынкъам игыркинэт вагыргыт лыгъоравэтльэн айванальэн ынкъам кʼутыргин айгыскʼываратыргэн микынти гинъэтэтлинэт кʼэтпынымытвак чьэченʼнутэк пылчемгъогты тъэвчемгъогты чинит гавагыргынтомгавленат рэегтэлнʼык	
ынан лымнʼэ гэтэйкылинэт романтэ «сон в начале тумана» () «иней на пороге» () «белые снега»() «конец вечной мерзлоты» () «магические числа» () «остров надежды» () «интерконтинентальный мост» () «белый снег покинутых стойбищ» () «кто убил доктора» «в зеркале забвения» «чукотский анекдот» «скитания анны одинцовой» кʼутти	
юрий рытгэв итыркын лауреато государственныкэн премиен рсфср нынныльын м	
 кэлик «современные легенды» («игыркинэт лымнʼылтэ») рытгэвынэ гатвыленат лыгъоравэтльэн ынкъам айванальэн вагыргыт лымнʼылыгъет ынкʼэнат варатыргэн чукоткакэн	
нымкыкʼин очеркыт статьят эссет ынан гамыкытвыленат газетак ынкъам журналык	
юрий сергеевич рытгэв гэкʼитпымигчирэтлин юнескок гатвален нымкыкʼин государствок ытлён гинэнпиривлин ордена «знак почета» дружбы народов трудового красного знамени	
нымытваркын санктпетербургык	
лымнʼэ кʼутти кэлит тайкыёттэ ю	
 рытгэвынэ «имя человека» () «жизнь наших людей» ()«на шхуне «мэри сайм» () – кэрэкыльин ынкъам русильин йилымил «судьба человека» () «конергинская волшебница» () «выялянма» () –лыгъоравэтльэн йилымил «крылья крепнут в полете» () «морж раздора» () «голубые песцы» () «медвежий компот» – стихыт () «люди северного сияния» () «умкʼин компот» – лыгъоравэтльэн йилымил «операция «чукотка» () «молчание в подарок» «прямо в глаза» () «иʼрвытгыр или повестьпутешествие во времении пространстве по берингову проливу» () – лыгъоравэтльэн йилымил «путешествие в молодость или время красной морошки» () кʼутти	
калейпы «писатели чукотки» стр	
о съезде коренных народов чукотки новость из хатырки и дебют зинаиды тагрытваль –  с	
 рытгэвын –  кэлигйит «ленинградский рассвет» ринтын гакалетконʼнʼолен ленинградкэн университетык	
мычвын лыгъоравэтльанʼэнкʼаен нымытвагыргык гатванʼнʼолен – ытлён гэпкирлин эквынʼаеты	
игырым ынкʼэн тыттатъёлгын	
ытлён рэнъэлы писателё ынан ранымнʼылявнʼынэнат оʼравэтльат минʼкэмил нынымытвакʼэн ынин варат ынин история ынкъам эгыръылёкэн нымытвагыргын	
оʼравэтльэн нымытвагыргын ванэван утгыкыльу ынкъам тэнʼэкээткукыльу нытвагъан	
аʼкʼавагыргыт танʼвагыргыт энъататгыргыт кынтачьатгыргыт ынкъам кʼалмычьатгыргыт энатымнʼэквыргыт коргэты вальыт льовылгыткоогыргыт – танʼымыльо ынкʼэнат нытвакʼэнат нымытвагыргык оʼравэтльэн	
ымыльо ынкʼэнат нэмыкʼэй гатваленат студентагты ринтынэ ытръэчым ымыльорык ынкʼэн арыкнынъомравкʼэн кувчемгъовагыргын	
рымагтэты ринтынэ нинэльукʼинэт кʼутти лымнʼэ элвэльинэт вагыргыт	
театр тэпъайнʼагыргын аʼйнʼананʼаткогыргын гатванʼнʼоленат ынин нымытвагыргык	
кэлит кʼонпы ынык рээн гатванʼнʼоленат	
ыргынан ринтынэ гэнвэнтэтлин «кʼэргычьын кʼолевагыргэты» ынкъам гэтэнкʼитпынʼлин ытлён писателькэн мэгчератынвэты	
ринтын студентано нытвакʼэн ытръэчым ынан эмкʼэлелвынэ лыги нинэтчыкʼин инʼкʼун ынан тывъёлкʼылтэ ымыльорыкы ръэнутэт ынан гэльулинэт лыги галгынʼнʼоленат вэнратынвы оʼравэтльат инʼкʼун ръэнутэт ыргынан люнльутэ гэнтылинэт	
ынан тывъёлкʼылтэ нымкыкʼинэт вагыргыт	
гэйилыльэтлин май легковына	
калейпы «рилти эрмэвыркыт рэнʼамъянма» 	
тиркытир еп ининикэ анʼкʼайпы чейвыным энмэч нытэгрэткʼин анʼкʼачормэты элгыкʼайъытвэты	
тагратынʼок ынан рыгъевнинэт нʼэвъэн ынкъам нʼээкык	
анʼкʼанʼав кʼутыскʼычетгъи йылкʼыёлгыткынгыпы ынкъам рымлявынʼнʼонэн ывик	
ытлён ныпинʼкуткукʼин чьанотайкочаткынык титэ ывэрайпы комнатэты ээʼкугъи капчачавыльын ытля – ръэнут нʼутку виврэльэтыркын	
чайкойнʼыт рыпэт иттилыткуркыт	
ынан энэчгытэты гэтанʼнʼонэн нʼээкык	
– физкультураткоркын	
анʼкʼанʼав левтынилюгъи панэна пэнʼкоткома	
– ванэван кʼыкʼытрирэ ыннʼин итык интернатык	
– рэкʼын ивыркын ыммэм	
гимнастика тайкыёлкʼыл амкʼынъычо	
гымнан гыныкы кʼнур председателеты советэн мурык нымнымык тэйкыйгут тырэнтынʼын кʼэплывичвэткин ваны	
– энмэч аны кʼилгытэв ынкъам кʼычайпавыскʼэв	
ярайпы нʼытогъат чеэкэй	
нылекʼинэт ачгыта – ытльа ынкъам нʼээкык ынкъам ымыльорык рырынгиивыльэ вайманэты нивкʼинэт «еттык	»	
ымыльонымныма энмэч лыги нылгыкʼин инʼкʼун нʼээкык гыннинʼнʼыттыльин чейвынин гъэнкʼэтлин рымагтэты кэлиткук ынкъам гэпэлкʼынтэтлин ярагты	
чымкʼык ынкʼэн пынʼыл валёмык аʼткэнʼэты нылевтынилюкʼинэт кʼуттиым ваннатэты нивкʼинэт инʼкʼун ынкʼэн майнʼыкоргав титэ чиниткин кминʼын ярак варкын	
кʼэлюкʼым ытри тъэръэв игыр ванʼнʼогъат ытльарык ынкъам ытлыгырык рээн	
лыгэн эвыр уʼрэтинэнʼу – кмэнʼыран ынкоръым интернат	
ыныкитым нымнымык ытръэч торымгокалеткоран ынпыянвыт нэнэнэт ныльукʼинэт вытку льэленʼкы панʼъэвнʼытома	
элек ытри нэквэткʼинэт пионерлагерэты	
танʼынʼ титэ ченэтъярак валёмыркын нʼинкʼуликʼул	
елыльатъё май легковына	
калейпы «ынан танʼычьыт лельутвыт» виктор йылкʼэтык нылвавкʼэн	
эмылпык «лейбмановка» ныкэлирэкʼин элкытвама ынан ръэнутэт рай нинэльукʼинэт чамаым эмчимгъульэтык инʼкʼун ынан пэтле рэльугнин чиниткин нымным улвыкэ нытвакʼэн	
викторына кэлиныгйивэтыгйит ытльэн пынʼылтэлыгъет нымтумгин лыги нинэлгыкʼин инʼкʼун ытлён калеткома нымным чекалванʼ гэнъэтлин	
ынкы тэнʼуйнʼэ гэнъэтлинэт лыгэрат	
епым калеткома нʼирэкʼэв курсак виктор кʼымэк гэннʼивылин тэнмытконвэты мигчирэтык нымнымкен тапкʼаткынэты	
ынкы ыргынан талрытэнмыльылкʼылтэ золотоваткогыргын анʼкʼачормыткок	
ытръэчым катам акватынʼнʼок экспедиция гэннʼивылин кʼолеванвэты	
ынкъам ынкʼэната викторына нэнакэтъокʼэн чиниткин нымным ыннʼин вальо титэ ынан пэлянэн калетконвэты акватынʼок тапкʼаеквэ лыгэраткот ынкъам ытръэч тъэркʼэгти таннʼыраткот	
ынкъам титэ ынан чимгъуу нинэлгыкʼин чиниткин пыкэргыргын нымнымэты ынан эмкʼэлелвынэ нинэльукʼинэт ынкʼэнат лыгэрат нымтумгыт ынкъам ырык рээн ынанъылго лынъё оʼравэтльан – ытльа татьяна тынʼэнʼнʼы	
ынкъам вай минʼкри кʼол ниткʼин нытомгаткʼэн вагыргын кʼэйвэ маскʼонпы вама ытльак рээн виктор нычичевкʼин инʼкʼун ръэнут рай атвыплыткока ырык итыркын	
рымагтэты ынпавтыляма ынкʼэн чимгъун эмпэтле нытванʼнʼокʼэн ынкъам кʼонпы нытвакʼэн ыʼлгычьэтык рээн ченэт ытльагты	
вэчьым инʼкʼун ынин ытльа кʼотыргыпы алванʼ ныпэракʼэн	
кʼэйвэым нымнымык нытвакʼэнат лымнʼэ кʼутти илгыгылгыльыт ынкъам илгыкырвирльэт ытръэчым ынкʼэнагты ванэван мэнʼин ниничгытэтын минʼкри кʼун нымным кʼонпы катам мыгляйвыръэтынвык нытвакʼэн	
пыкирыплыткук нымнымэты виктор ынкы рэмигчирэтгъэ экспедицияк ынкʼорым рэнэквэтэвнʼынин ытльа чеэкэй магаданэты	
мачынан ынкы ытлён ныпанʼъэвнʼыторкын	
ытлён вэтыкʼуным панʼъэвнʼытольылкʼыл	
ынкъам ынкы ытри лыгэтанʼычьэты нʼирэргэри ранымытванʼнʼонʼыт	
елыльатъё май легковына	
 рытгэвын –  калейпы «нунивакʼ» гынунныкитэ магляльыт виригъэт кʼойматкынэты	
нʼаргынэн нытанʼэргынкэткʼэн ынкъам танʼакʼочеткынка нытвакʼэн	
гэкʼитигэтлин ынкъам ынкʼэната орвыт нылгитъычьэткʼинэт	
тъаю ынкъам утоюк нынʼатвакʼэнат ыннанорвыткынык нʼэракʼавыткыныкым нарычгытвакʼэн кэвычьэвыльын выльын матлю	
ытлён ныгрэпкʼин ынкъам ынкʼэната ыʼттъыт нытаалгылятыльаткʼэнат	
– гымнан гытутоюк лыгитэнʼу тылгыркынигыт – иквъи тъаю	
– гымым чит нычимгъуйгым инʼкʼун ялгытгырга ранпаавнэн вак мургин томгыльатгыргын	
игырым райкомык гымнан тыкэтъогыт гыт титэ нʼан владимир антоновичына морыкагты йылнинэт партбилеттэ	
гыт игыр йылгы нʼэнпэральо нъэлгъи	
– евев тъаю – мэрынрэкʼэй иквъиутоюк	
– гынан кэтъоркын нʼан кытургивик титэ мури нырагтытыляморэ кырычмынвэпы колхозгыпы «ленинский путь» гынан гым рэкʼын иниквъи	
тъаюна кэтъонʼнʼонэнат ынин тывъёттэ вэтгавыт	
– ынкы нʼан гыт ыннʼот гивигыт инʼкʼун гынан лыги рытчыгъэн кʼонпынʼкэн нʼэныльатгыргын	
гыт нивигыт инʼкʼун ыныкит оʼравэтльата кʼонпы чимгъуу рэлгыркынин рымагтыкэн нымытвагыргын ынкы ытлён кʼонпы нʼиныльу ратваркын	
вайым ытлён ыннʼин тъаю	
гым тъэнкʼэркын ынпыначго итык – майнʼкы иквъи утоюк	
елыльатъё май легковына 	
калейпы «умкʼин компот» унпэнʼэр нивкʼинэт вай ныппылюйгым – еп ымы экэлиткукэ	
колё ныпэгчинʼигым пэнин пынлёльатыльэгым минʼкы кʼутти анʼкʼат варкыт	
минʼкы мэнʼин нымытваркын	
иаʼм рыркат нунтымкʼинэт	
рикʼукэтым – ныйкʼыкʼинэт	
минʼкы кʼэвъяч намэчаткʼэн	
иаʼм гилгил ныпгычьаткʼэн	
гымнин нынны – унпэнʼэр	
ыннʼин энʼэркʼэй нылгыкʼин	
ваннагыргын энʼэркʼэй – ымныкэрэт гыюлыльын	
вулкʼытвикым гым нъэйнʼэвигым «кʼырагтыгэ кʼыйылкʼыскʼив	» ныннытумгыным иʼиʼкин вытку игыркʼэй нʼытогъэ	
ымныкэрэт ракʼэргаты унпэнʼэркʼэй иʼиʼкин эргатыкым ымъылёнʼэт ынръа гым тырувичвэты	
титэ гым тырэмэйнʼэты нʼанкʼэн вэчьым тырэринʼэ	
ынкъам гымнин тумгыкʼэй гымнан чымче тырэльунʼын	
тинчупъэн кʼ ымчучьыкʼэй тиркин мурыгрэскʼык ирык тинчупъэну нъэлгъи	
ынкэгинʼкы гым тылкʼутык тынолвынʼнʼон льулкʼыл кэтэм тинчупъэгйит	
йитйит – ынкʼо нэмэ кʼол – гымык йилык ирыркын инэникʼкʼэръувыркын	
тиркытир лылек ирыркын инэнтэнʼычьэвыркын	
ынкʼэн тиркытир тылгыркын гымык йыкыргык ирыркын	
мэмылкʼай атэн гитэнэнʼ тыпирин анʼкʼачормэты тылкʼытык	
ымгыролмакы тыгитэн рыпэт рай тымэтивэтык	
ымыльо ыяа вальын – чымче нъэлгъи	
ымыльо гыргоча вальын – ивтыл нъэлгъи	
анʼкʼаеквэн тыгитэгъэн – ынкы гилгил кʼэлпэраркын	
мэмылкʼай ынкы тыльугъэн гэлыткынык ровтытвальын	
тэркынʼкʼач ытлён гатчьатлен кʼэйъыттъымил с	
 рытгэвын –  гэкэнʼэтлин	
люур умкʼы пинтыкʼэтгъи кааткоеквэ эквэтгъи йыкыргын нинэнвэнтэткʼин мэмылеты ныгйинрэкʼин	
аны мэмылкʼай кʼыгъекви	
экʼылпэкʼэй кʼыгынтэкви	
кʼэтэв тинчупъэн эрэтгъи	
эвыр мэмылкʼай кыеквъи	
мэмылкʼай лылепыткугъи гэлчормэты гагчаквъэ  ынкъам ынкы чыпъэтгъи	
омкʼачгыным гэгэргэтлин аны колё гъэйнʼэръулин	
кʼэпыл нʼыракʼ тиркыт рынрыркынэт	
нʼыракʼ тиркыт – ынкʼэн кʼэпыл	
рыга кувлычьын йыръыльын каленнэёт ыммэмэнэ ынкы нʼыракʼ тиркыт	
како кʼэпыл танʼпэраркын	
тумгот кита кʼыетгытык	
чеэкэй мынувичвэнмык мури тэнтумгу мыннъэлмык	
нʼыракʼ тиркыт пинʼкуткуркыт томгымкэпы гымыкагты	
лымнʼэ колё кʼэргатыркын нʼан мытлынʼкʼав эʼэʼйпы	
виилыгтыт михаил гермашовын	
пынʼыл  апрелык нʼутингивик анадырык рэмигчирэтгъэ съезд варатыргэн чукоткакэн ратвагъа округкэн конференция ассоциациен эвыннʼуткэкыльин	
лымнʼэ румэкэннʼыт совет ынпыянвэн акмнс чао ынкъам совет представителыргэн кмн вальын правительствок чао	
чеэкэй чаёма ватыркакэн клубык гумэкэтлин актив организациякэн кмнс нʼутиннымкин	
эʼквырга гумэкэтлинэт алванʼ	
клубкин залык минʼкы столыт имыръэнут гатвален кэнтит ыпанʼы чокарэтъолтэ	
ымыльо ынкʼэнат гэрэтлинэт мигчитльэтэ ватыркакэн кмнс	
омаканма гатвыленат амалванʼ вальыт вэтгавыт пынʼылтэ минʼкэмил гэмигчирэтлин ассоциация кмнс кытур гивик вэтгаво гэлгылин мэгчератгыргын организациякэн  гивик	
чама ымыльорык умэкэтыльэ чимгъуу нылгыкʼин вагыргын чинитнымнымык	
омакатгыргын горатвален кʼымэк нʼырокʼ кэливытгырти кʼэлюкʼым нытэнʼычьэткʼинэт ымыльо умэкэтыльыт пычвэтгавык чаёма	
ынкʼэн омакатынвэты гъэйнʼэвлин ватыркакэн глава сергей суставов	
ынан гатвылен энмэн июнык ратвагъа калетыёгыргын мытрэльунʼынэт депутаттэ мурыгнымкин чама гивлин тъэр торрат нэрэтэйкынʼынэт нʼутингивик ынкъам ынан гататлынʼленат нымкыкʼин амалванʼ вальыт пынлёт умэкэтыльин	
валентина федорова кэлиныгйивэтыльин ватыркакэн калеткоракэн	
зинаида тагрытваал нʼавыскʼаттомгэты eти гымнинэйгыт нʼэвыскʼэттумгигыт	
ылён мэнʼкʼо лейвыркын	
мэнʼкʼо чимгъун гынин ринʼэмъетыркын	
колё этъым эмнʼолыркын гылёркын	
кʼэлюкым гынин тумгыкʼэй – рагтыгъэ эквэтгъи кʼоленотагты	
ратан	
ыннʼэ атэргатка	
линлинʼык гынин тумгын кʼонпы ратваркын	
кэтъок ыʼлёт чеэкэйкин – чимгъун рапылгытратыркын	
алымы вай титэ кынмал нытваторэ	
ээ	
эчвэранʼ кʼытваркын мачынан гынин вагыргын кʼонпы ныкʼэргатыркын – ынкʼэн гынин чимгъун ымы линлинʼ – ымыльорыкы оʼранʼ варкын кʼэлюкым гынин линлинʼ номкʼэн	
тагазеннʼыльыт – администрация чукоткакэн автономныкэн округэн ынкъам редакция газетэн «крайний север» гэтэйкылин такаленʼынвык «крайний север» тагазеннʼыльын иван оʼмрувъе тайкыёттэ 	
рывъёльавъё  чукоткакэн автономныкэн округ «эйгысӄын» №  ()  октябрык  г	
 тайкыё газетак «крайний север» с	
 нутэтумгын ынан лыги нымкыкʼин вагыргыт танʼъакʼагнэыʼлёк августйъэлгык вакъотвама анʼкʼачормык анадыркэн кʼуймык мария афанасьевнана рээн ныпычвэтгавморэ	
кынманʼкʼач нытэнʼтымгэткʼин ныпиврэкʼинэт пагченʼмэмылкʼагтэ ынкъам кынманʼкʼак нывытрэткʼин пуврэкʼ	
ыннʼин танʼпанʼьэвнʼытома мыткэтъон нымытвавагыргын	
энмэч нъэлгъэт  гивинʼитти оʼраттагнэпы мария афанасьевнан ынкъам ынан кэтъонэн тэленʼкин нымытвавагыргын	
нымнʼылтэлкʼэн мэрынрэкʼэй нымкыче эленʼитыльын – гъурэтигым  мая  гивик	
гытоткольыт гымнин люнʼкэлиткульыт минʼкы	
ытлыгэ афанасий михайловичына уттык валята нэнантэнмычьавкʼэн тъэркʼэв гивинʼит нъэлгъи	
йъилгытым нэнарылгаткʼэнат лявтэпы	
левыт – январь рэлпылгын – февраль рэлпыйылгыгыргын – март кирвэр – апрель йылгыгыргын – май рылгыт – июнь июль	
нʼуткэтэгнык ныплыткукʼин энарылгатгыргын нʼалгымынгынʼкʼач	
август сентябрь октябрь ноябрь декабрь –ныплыткукʼин мранʼкʼач мынгык	
рилпык ныплыткукʼин декабрьйъэлгын	
ынʼнин нэнантэнмычьавкʼэн гамгаоʼратгыргын нэнэнин	
ытлыгын нивкʼин – гъурэтигым гръольатыплытконʼнʼок ынкъам ынкʼэн тэнмычьо нъэлгъи гымнин свидетельствок оʼраттагнэпы –  маййъэлгын	
гымнин гатваленат нʼыракʼ ытленъют гымым ынанʼэнчьайгым	
ытлыгын гымнин гыннигнʼыттыльу ниткʼин – ныравыльэнʼыттыкʼэн нылыгыпынтываткʼэн мэлётагты равымравэты	
ыннʼинтэкичгэ нытэйнʼэнмури	
ныннынʼыттымури эйъунэнʼэтэ тайкыёт тэтэйпы ытръэч кыткытык титэ тинʼтинʼ нылгынʼнʼокʼэн	
эгинʼкэ нытваморэ	
этэйнʼэткэ чама нытваморэ	
ытлыгын нымигчирэткʼин кʼорагынрэтыльо кʼаарамкэты	
мигчирыплыткульын нылпынрыкʼэн тэкичгытъуле	
ныялгыткʼэнат омкынотагты чеэкэй  ярат танʼавээнвэты ынкъам танʼгыннэгнʼыттынвэты	
ныппыльэв вальэгым ванэван мэлкылгъэн игыр ръаваны	
кыткытыкым нымачкоргавморэ (кыткыт коргаво нинэлгымури) кʼэлюкʼым нэнъатчаморэ санька куркутский (а	
куркутский)	
магляльа ыʼттъорва нырэткʼинэт сахар таакʼ чай пинʼвытрын тачокарнʼыкэн	
ынкʼэнат нинэлпууръымури рикʼугнэлгэ	
накʼам пинʼвытрын кʼонпы нытъэрылтэткʼин ынкʼэнайпы нинэтэйкымури пинʼкыргын	
ыннʼин нытэйнʼэнмури	
кʼулин ытлыгын кʼорагнрэнма люур йооʼръотчатгъэ эйылкʼэткэ рыпэт нʼырокʼ ыʼлёнʼэт нылельэткʼин нотайпы кʼынвэр льонʼнʼонэн оʼптыма иʼгэ гакамлелтатлен	
чит нинэрэлкʼэвнʼыкʼинэт иʼгыт эʼквырга алвагты гатален	
эвын нэльун нутэк тъылытвальын	
нынмэлевкʼин пинʼэ ыʼттъин рыгрыгэ	
ытлыгын лывавынʼнʼогъэ мигчирэтык ымы элейвыкэ гэнъэтлин атынватын мъэмитэ люнʼмэлевыльын палкʼаттагнэты нырыкʼэтыёльаткʼэн	
гымнин ыммэмы еп нʼэвыскʼэткʼэю рытъымучьвэ нэнъэликэвын чавчывагты ынпыначгыкʼаеты	
ытлён ыныкайпы волкʼытвэнʼнʼок натчыльаткʼэн орвычыко рыпэт  йъилгыт	
ыʼлё ярамэгчетльо ниткʼин вулкʼытвик натчыкʼэн	
кʼынвэр ынпыначгэн яральа нэльугъэн ынкъам нанльатэтын ынпыначгэты ёрочыкогты	
ыныкайпы гъурэтлинэт костя ынкъам анна	
пэлкʼэтык ынпыначгыкʼай гымнин ыммэмы ялгытгъэ кʼолеройыръэты минʼкы льунин гымнин ытлыгын ейвэлкʼэй ынкъам чеэкэй нымытванʼнʼогъат	
нʼэлвыл ыʼттъыёлкэн уʼвэкʼучин нанпэлявъан аккагты костяна ытльагтыым люнʼйыле ымы вэлер ыннэн кʼоранʼы	
ыннʼин мури амъялгыта нинмури танлымынкʼо  гэвэтагнэты кʼынвэр мытыпкирмык ламутокрасненогты ынкы ганымытванʼнʼоморэ мэнʼкʼо элейвыкэ мытнъэлмык	
ыннʼиннымык нынымытвакʼэнат амкʼорарамкыт ыʼттъыютльэт игыркин нымытвальэн красненок	
ламутокрасненок гэтэйкылинэт ытлыгырык мылгырат янор ныргыкʼинэт нʼыракʼ тыроочгыт нʼэнри нынпыкʼинэт ранпыт ынкъам ныгрулмыкʼинэт лыгуттэ ныръылкʼэткʼинэт въэе гарылкʼыма ынкʼоры нытэйкыкʼин кʼэргычьыкʼай ынкъам оʼптытъар оттыйылкʼыёлкʼыт	
ыннʼин томгатгъэ чиниткин кʼорарамкэн ройыръырамкын	
этэйнʼэткэ нытваморэ имыръэнут яаёлкʼыл ымы роолкʼыл нырэткʼин чикакевойпы	
ыʼлёнʼэт нʼэнри чейвэ ыʼлёнʼэт ынкʼоры	
ройыръырамкык ныннынʼыттымури ныгыннигнʼыттымури нууʼгичимури нымайъолягэчеморэ	
майнʼымаравынʼнʼок пыкиргъэт нетудахатин григорий тимофеевич гэнʼэвъэнэ прасковья ивановна	
гантомгавлен ламутокрасненок колхоз нынныльын «победа» минʼкы гэльулин председателё григорий тимофеевич	
прасковья ивановна мэгчерымгогъэ вилыткунʼэвыскʼэту торвэлыткорак	
гэпкирлин ымы ырыгрээн энарылгатыльынбухгалтер эʼйнʼэвтэгын владимир	
колхозык нэмыкʼэй ныгыннигнʼыттыкʼинэт ныннынʼыттыкʼинэт нынутэгчикʼинэт ынкъам ымыльо ынкʼэнат тэйнʼэтти нынльатэткʼэнат чикаевогты	
ыннынʼыттыльыт нымигчирэткʼинэт рэтэмъегэ гыткат кʼонпы ниткʼыевкʼинэт кʼэлюкʼ кытоор еп уйнʼэ нытвакʼэнат резиновый сапогыт	
накʼам энмэч ынкы ныяакʼэнат мэйнʼыйинʼынйинʼыт	
ча эленʼитыльигым вытку тымгогъак кэлиткук тыплыткунэт  класстэ	
нылгирэкэлиткунʼигым эʼквырга сегодня в номере наша землячка ветеран труда и войны мария афанасьевна дьячкова –  с	
«я – сын оленного чукчи» – говорит василий иукум – с	
к летию чукотского автономного округа и уэленской костерезной мастерской	
юбилей анны нутэтэгрынэ  стр	
 василий иʼвкум «чавчывайгым яатльайгым» гымнинэт ыʼттъыютльэт чавчыванʼкʼачкэнат ытлыгын – кʼунʼанʼы ытляым ынръа варээнʼкэн	
пыткʼынʼэвмиргын гымнин – кʼаарамкынʼав лыгэн эйгулеткыльин мурыгмил вэтгавык	
ынинэльыт гымнин ынкъам чакыгэт ырыгрээн гатваленат накʼам ёронʼы ыргин янра нытвакʼэн	
гымо ытлыгынэ инэнмэйнʼэквъи	
вытку энавъэпэлягъэ вытку энапэлягъэ	
майнʼанма еп акʼаальатынʼнʼока гэлгигырыткульэтэ	
нылгэнылымнʼэнальанморэ ытлыгырык гыннигнʼыттык ыннынʼыттык галгаткок гэкэнʼыльэтык уткучьыткук	
нынийгулевмури этъопэл ипэ минʼкы уткучьыт рыкватъёт лыгэн имырэкʼык – откочьыёпатык нʼалвыльэты кʼытык	
танʼкʼонпы нынъюмури ымы ыʼлё ныкʼаантаморэ	
гырыткольанма гэмо ымы люнʼгытъэтэ	
кол гитэ гаакʼаалкʼыпэлята	
рэлилкʼутык гэмо гэлгэ оʼралвагты гэлкʼытэ	
кʼытлыги нʼэлвыл рылытвальын гапэлята	
кʼэлюкʼым нʼэлывыл танʼавъеткынка нырылытвакʼэн	
вытку эʼчгынрээн пэлкʼынтэтык панэнагты вытку гайъота	
накʼам тэленъеп танʼымыльо кʼорат гакʼаёма вэлёйпы нынъюнрыкʼинэт	
ынкъам нинэгитэмури еп акʼаёонрыскʼэвка эʼми ынкы кʼэюу минʼкы вальын нинэльумури	
кʼымэлым пыкирык энарылгатыплыткок уйнʼэ нытвакʼэн тъарылтатгыргын	
тыкэтъоркын гэкэнʼыльымури раквытэты гэлкʼытэ лымнʼэ пээчвакэты	
гатле йъарат нымкыкʼин	
лыгэн колё кʼынур мранлынʼын ныкамагтыльаткʼэн гэкэнʼыльык ынкы минʼкри кʼун моргынан люнʼылкʼэгнэвэ	
гытъэвыкым итыкэвын нэнанмыморэ нэнапанморэ	
этлы нымкъэв ванэван мынъынмыгъан лыгэн ытръэч тэвмэчынкы роолкʼылё	
ымы нотакылвыгыргын кытоотъяп чит атвакыльэн	
ванэван мэнʼин нъивын – ынкʼэн мургин граница ынкʼэн морыгнотайпы лейвыркынитык кʼэлюкʼ чымкʼык нъэкʼэрэръукʼин нутэнут	
тэнмычьо ватырканʼкʼачкэн майнʼыпэлгынʼкʼачкэн ынкъам мурыкэкыльэ нивкʼинэт – вайынрэ кʼыетгытык нʼотынʼк ач тэнʼрэнʼыльын	
минʼкри кʼун танʼымыльо кʼоранʼы рэнъегтэленнʼыльын – ыргин ымы мургин	
ынръа пууръуым элек нивкʼинэт ытри – лыгэн нʼэнри кʼэймэвыркынитык анʼкʼачьэты ынкъам нытэнʼкʼэвииркынэт нʼэлвыльыт элек виин тургин нутэнут нытэнʼытвиркын	
тымнʼалголякʼ микынэ нʼоткʼэн нутэнут танлёнʼраяанʼа ымыльоргэн	
мэнʼин минʼкри рэймэвнʼыльын лыгэн нэймэвкʼин	
ыннʼин йъарат танʼымыльэты нутэнут эʼкʼэрэкыльин минʼкри кʼун ныпэлякʼэн кʼынур панʼъэвнʼытонво	
нʼалвыльэпы рагтык нивкʼинэт ытлыгыт чааттэ эʼмэтэ кʼынтыркыниткы	
кʼол ниткʼинэт нытутъытвикʼин гынник – рэкʼокалгын иʼны	
кʼымэл чаат нэнайгонʼнʼокʼэн ынкы оʼравэтльан нытаалгыляткʼэн нинэльукʼин	
тэленъеп лым тэнʼэмгэкэнʼэ мури нинмури	
чавчывэн вагыргыт вылгыкʼаанмат ынкʼэн нʼэргэрык рэмкын нывылгыкʼаанматкʼэн	
кʼаальатыльа элек ныныпкирэткʼин нʼэлвыл анольатынвэты минʼкы яральа нынрынгиивкʼинэт кʼлявылтэ ынкьам нʼэлвыл мэлгынъёнавэты	
нэймиткʼин выткʼоранʼы	
нынкʼамэтвавкʼэнат гыргыр ынкъам тайнʼыквыт	
нынэймэвкʼин нʼэлвыл ынкъам тэкэм ынкы гырголягты нырыткукʼинэт ынкъам ныкʼолентокʼэнат	
ыннʼин нынтавкʼэнат кэльэт	
ыʼттъыёлкэн аймэтъё кʼаанʼы пойга нытынпыкʼэн	
тынпынʼнʼок янор нынвэтгавкʼэн тиркытир	
тиркэ нинэнъегтэлевкʼинэт уттыт гынникыт оʼравэтльат	
тымъён нытрилкʼин выроттыткынык ныниквичевкʼин ынкъам нымот лымалекʼэнат имыръэнутэт амтааронʼык кʼаагты	
нинэгнинтэткʼинэт ыʼттъыётльагты	
рэквытти кʼэюуиʼльыт ейвэчу нылгыкʼинэт нынильуткувкʼинэт	
ынкʼоры рэмкын нымгокʼэн гичивэтык типъэйнʼэк ынкъам млявык мытлёчетык	
вылгыкʼаанманма рэмкын нытаароонʼкʼэн кʼаагты ыʼттъыётльагты	
вылгыкʼаанматгыргын гымыкы гатвылен чавчыватавайваамыльа –рыровтатына иʼвкумынэ эʼйнʼэткунэ нʼавыкыкэна кутайына нʼэукыкэнэ	
вылгыкʼаанматгыргын тэнʼвытку гымнан тынкалыровын нымнымык тавайваам  гивик	
ынкʼоры ынкʼэн тытвын кынъёрак калеткорак №  анадыркэн игырым кминʼин библиотекак минʼкы гантомгавлен клуб «пэгытти»	
анадырь ынан лыги нымкыкʼин вагыргыт гымнан вэнратъёлкʼылтэ гытоткольыт ытлыгын нытъылкʼин ытляым ынпынʼ вальын ытлыгык энмэч нылвавкʼэн мигчирэтык	
гымнан нинэкынъюйгым нэнэнэт кэликунʼэвыскʼэтин	
льэленʼкы ынкъам элеръук нинэвинрэтигым мигчирэтыльыт майнʼъоравэтльат	
 гивик йэликэтигым аʼйнʼавтагнына кʼэйвэ янор ныкʼээвйикʼин семен	
тэленъеп мурыгъыттъыютльэт кынмал нывэтгыльаткʼэнат инʼкʼун туръурэтыльыт кминʼыт ныкʼээвйикʼинэт	
акулина ильинична ивнин гымнинтля ытля «ыннэнчьэкʼэй нʼээкык накʼам тэнʼвэнлыги рытъымучьэвэ рэнъэликэвнʼыркын»	
гымыгытльакʼайынаым нинэрэркыленʼкʼин кытооркэн вэтгыльатгыргын	
эʼквырга семен нэнэквэтэвын калетконвэты – пыткʼынийголявынво провидениягты кʼымэлым нʼавынрагтатгыргын лёнʼытвальын	
гымнин тумгыт кʼорарамкыт нивкʼинэт – иаʼм лыгъоравэтльагты эʼликэтгъи	
майнʼымарав тывалёмгъан июльйилгык титэ мыттайнʼантамык тумык рээн ыʼтвэ чикаевогты	
нʼэнку нытвакʼэн вэтгавъёлгын	
малявкʼлявыл бахтин леонид – ытлыгын бахтинын владимирын игыр нымытвальын анадырык мури нанвэтгаванмык – энмэн моогъэ майнʼымарав германияльа напэнрыгъан мургин уʼрэтнутэнут	
ынкʼоым майнʼымаравыплыткок  гивик мури эʼйнʼэвтэгын мытъялгынмык чикаевогты	
нʼэнку нынымытвакʼэнат накʼам нымкыкʼин амлыгъоравэтльат нэмыкʼэй мылгыральыт	
ытлыгын талпакын григорий михайловичын –талпак михаил михайлович ниткʼин председателё сельсоветкэн	
нымнымык нытвакʼэнат вэлыткоран тачокарнʼыран торымгокалеткоран малявран	
плыткук торымгокалеткоран кэлиткульыт нынэквэтэвкʼинэт таннʼыврэрэты интернатеты калетконво нʼэръамытлынʼ калеткорак	
читым майнʼымаравма таннʼыврэрык гантомгавлен нымнымкин маравгородкʼай мэнʼкʼо самолёттэ америкайпы ныринʼэкʼинэт майнʼынотагты	
кʼутти колхозыльыт ныннʼивкʼинэт таннʼыврэрэты мэгчерынво калеткорак тайкычокатрак	
 декабрык  гивик гъурэтлин экык валера	
чикаевок плыткунинэт нʼыракʼ класстэ анадырык – мынгыткэн классыт ынкʼо нʼирэкʼ гивит мигчирыплыткук ааʼкарак моогъэ кэлиткук ленинградкэн мединститутык	
кʼэлюкʼым ыннʼэнгивиткук моольыт кэлиткук эквычьыкалеткорак янор мигчирэтыльыт нʼирэкʼ гивит	
ытръэчым нʼэнку калеткома гатъылынʼнʼолен экык ынкʼэната пиринин гиикин панʼъэвнʼытооргын	
лывавыльын ярак эмигчиркэ вальатык кʼынвэр эквэтгъи мэгчерынво деббинкэн рытрамаляврагты нʼэнку оптытъылынʼнʼольын нанрагтатгъан кʼынвэр пэлкʼэтгъи	
кʼолым эккэкʼэй ыннанмытлынʼкʼав гивильыкʼэй тыльыльэтыльын въигъи	
игыр гымыгрээн амынан алексей	
нʼавытлювъёкʼагтэым гымнинэт нымытваркыт майнʼынотак	
гивик эʼйнʼэвтэгын нъэйнʼэвъэн райкома партията мэгчерынво инструкторо  комбинатэты кытоор плыткульын кэлиткук провидениякэн энарылгатбухгалтеро ынкʼо  гэвэтагнэпы мигчирэтгъи советкэнпартиякэн органык анадыркэн районык ынкъам анадырык	
 гивик  гэвэтагнэты гэмигчирэтлин пээкик заместителё председателен райисполкомык	
пыкирыльын паакэйпы нэмэ мэгчерымгогъэ эрму окрисполкомык майнʼотделык	
 гивик  гэвэтагнэты гитлин нымнымык тавайваам директоро совхозэн нынныльын xxii партсъездэн	
гымым пыкирынэнʼу анадырэты янор тымгогъак мигчирэтык танойгыналгынтэнмавкэн цехык гыютльу танойгыналгынтэнмавыльо	
танʼколё гымнан пэгчинʼу тылгынʼнʼонат тэминнʼыльыт тэвиръынʼыльыт кʼонпы нинэгитэйгым такʼонайнʼыльыт тапальтонʼыльыт кʼынвэр тылейгулетэ титгъэк рымагтэты гыютльу тынъэлгъэк – тытэнʼийгулетык тэвиръынʼык	
пенсияльо тынъэлык гивик ынкъам ынкатагнэпы кʼээкʼын тымигчирэтык  гивинʼит	
трудовой книжкак мария афанасьевнан гэкэлилинэт нымкыкʼин тэнʼмигчитльин анъякалет	
ытлён гэнъэтлин ветерано мигчитльин магаданкэн областэн ссср ынкъам россиен гэкэлилин танʼанъякалек райбыткомбинатэн  гивикин чукоткакэн национальныкэн округэн ынкъам гинэнпиривлин нымкыкʼин амалванʼ вальыт медаля	
 гэвэгты чао ынкъам увэлекин ванʼкʼыттамэннʼыран тытанʼкэтъоркынат увэлельыт нʼутингивик мытрэкрычмынʼынэт  гивит округэн	
яврэнаым  гивик  октябрык рэнъэлнʼыт  гивит рытомгавтагнэпы ванʼкʼыттамэннʼыран	
ынкэкин ынанъыттъыёлкэн инэнлельын вуквол заслуженный художник рсфср уʼрэтыльын  гивик кʼымэлым игыр увэлекин ванʼкʼыттамэннʼыран нытвакʼэн нынныльу вукволын	
танʼколё нэмыкʼэй тэминнʼыльу гитлинэт ванʼкʼытмэгчератык айя онно аромкэ халмо валтыргын кэйнʼытэгын кʼутти	
кʼол ынангыётльо ванʼкʼытгыпы тэминнʼэтык итыркын татьяна пэчьэтэгнынʼэ мэнʼин нымкыкʼин гивинʼиннʼит итыркын ванʼкʼыттамэннʼыльо	
ынинэт мигчитти ганкалыровленат японияк францияк германияк кубак венгрияк бельгияк	
гымнинэт миргыт нʼэвмиргыт увэлельыт	
нʼоткʼэн пынʼыл гатвылен гымыкытлыгэ амакына – энмэн гымнин пыткʼымиргын оойтнʼэскʼын увэлек гитлин кимитъынвилыткувыльу	
ытлён галпынрылен царский грамотата инʼкʼун мэчынкы лымынкʼо кимитъырэтыльылкыл	
нымкъэв гэлейвылин аколымайпы аляскайпы накʼам итык гэмэчийгулетлин ымы англиямэл вэтгавык	
ынинэт гатваленат аʼмын ныкэтгукʼинэт эккэт гэмалкʼот гэманкау тутай ынкъам нʼээккэт пээп тнʼэкут	
ымыльо гыннигнʼыттыльу ынкъам чама инэнвилыткувыльу гитлинэт кʼымэлым нытанʼытвакʼэнат анʼъока нытвакʼэнат минʼкри кʼун чинит нытавэлбоннʼыкʼэнат нытэлыгъытвынʼкʼинэт кʼонпы чимгъуу гэлгэ яатльат	
оойтнʼэскʼынин экык тутай гымнин миргын	
ынин нʼэвъэн кэйнʼынʼэну нъэйнʼэвкʼин	
ыргынан гагтоленат ынкъам гэнмэйнʼэвлинэт нʼэръамытлынʼэн эккэт – гэмавъе ыʼмульын кагъе выквылкʼот кэйнʼувйи пэчьэтэгын кэйнʼытэгын ынкъам нʼирэк нʼээккэт	
накʼам эккэтэ ытля нъэйнʼэвкʼин кэйнʼынʼэкʼэйыну мэнʼин ныпылмэръэв ынкъам танʼытльано гитлин	
колё инъыльу аройвыльо ынкъам кывчемгъольо тутай гитлин кʼымэлым эккэт экʼытликыльу имыръэтэминнʼыльу гэнмэйнʼэвлинэт	
тыкэтъоркын кʼол ниткʼинэт нумэкэткʼинэт чычеткинэт мурык ынкъам ныкэтъокʼэн тэленʼкин вагыргын	
майнʼымарав тыляма мурыкэкыльыт нэмыкʼэй колё гэвинрэтлинэт ипэ минʼкри	
кʼлявылтэ нанʼкʼагыннэгнʼыттыкʼэнат ныгыннигнʼыттыкʼинэт нʼэвыскʼэттиым гаванʼэльата ымы вулкʼытвик	
гымнин ытлыгын пэчьэтэгын нымкъэв гэлгаролен рыпэт персональный пенсионеро гитлин	
амак гымнин ытля ванʼэльо тэвиръынʼыльу гитлин	
нʼэвъэнйыръэ нийъокʼэн – китакʼун вай култэт плеккин кʼыгъюткувынэт	
лым чиниткинэт энотлыт томыкы нинээлкʼинэт	
чама лыгэн танʼычьыгыргыт палёмтэлык лымнʼылльат пынʼылтэлльат	
ымы нинэльуйгым ванʼкʼыттамэннʼыльыт ванʼкʼыткалечетыльыт чычеткинэт	
гымыкытлыгэ нинэтэйкыкʼинэт кʼорат гэкэнʼыльыт магляльыт нымкыкʼинэт имыръэнутэт кʼутти	
ынръа энарагчема гэмавъерык нинэгитэйгым ытлён ванʼкʼытгыпы ташхунанʼыльын	
кʼынвэрым ымы гымнан ванʼкʼыткалечетгыргын пэгчинʼу тылгынʼнʼогъан	
лыгэн кэлиткуплыткук ванʼкʼыттамэннʼырагты нылкʼытигым минʼкы нымигчирэткʼинэт кэлиткульыт тэминнʼыльыт ванʼкʼытмэгчератык	
гымыкнʼавъелен лида тъэютъынʼэн ытля эмкʼул ванʼкʼыткалельо ниткʼин	
кʼол итык мытылкʼынмык ыныкагты нинэгитэйгым танʼколё тэминнʼыльын ванʼкʼыткалек ынин мынгыкʼагтэ кʼынур аʼтав чинит увичвыльыт кисточката нинэнльунʼэткʼин кʼынур мурыкъыттъыютльин вагыргын кʼынур нинэнвэнтэткʼинэт гымнин лылет	
тивын – кʼэйвэ эты гым тырэйгулетгъэ	
эʼтки тылвавыркын рисоватык	
ымы кʼорайнʼыт рэкʼъум кʼутти алванʼ нытомгаткʼэнат	
люур инэтэнʼгитэгъи тэнлыляйпыгъэ иниквъи «ынан аныкʼун рэгъюлетгъэ»	
ыннʼин ивыплыткук этааны кʼэглынангэт тыкʼитпэвык рисоватык	
ванʼкʼытык калеёттэ нинэнльунʼэтигым ытлыгэты	
янор нинэтэйкигым кэлитъулык ынкʼо нинэнльунʼэтигым	
нинивкʼин – нʼоткʼэнат кʼытэнʼкэвнʼыгынэт алванʼ вай тэйкыгъэн нʼоткʼэн вай ыннʼин нытэйкыкʼин	
лыгэным колё инэнинъэйвыгъи	
танʼычьыгыргын кэтъок гымнин инэныгйивэтыльыт	
галина андреевна тынʼатваалына инэнынийгулеквъи кисточката рисоватык ынкъам вэгыргыкэлик	
лымнʼэ ванʼкʼыттамэннʼырак нымигчирэткʼинэт ынпыльыттэминнʼыльыт анку выквытагнын туккай хухутагын нымкыкʼин кʼутти	
тымигчирэтык тэминнʼыльык эргыпыльык рээн тылекʼынвэр мастеро нэльуйгым кʼуным нʼрокʼав разряд ванʼкʼыттамэннʼыкэн тыленмэйнʼэвэ тынтыгъэн	
колё нымкыкʼин пынʼылтэ лымнʼылтэ гатвыленат гымыкытлыгэ гымыкытльата анкурык выквытагнырык кʼутырык кʼымэлым нылгинымкыкʼин тытэйкынэт ванʼкʼыткалек	
тэнмычьо тытэйкыгъэн ивинильын анʼкʼак пэчьэтэгын умкʼэнʼыттыльын мэмылнʼыттыльын минʼкри ытлён нынтэткʼин кʼол итык эвэнэма	
ынкʼэным нʼыроча ытлён эвэнэма гэнтэтлин кʼэтэв агтыйгыка гилгил нылекʼин	
лыгэным ынкʼо тытэйкынэт минʼкри гэтивыльэтлинэт минʼкри нивиникʼинэт гымнинэт ынйивыт гэмавъентэ кагъентэ унпэнʼэрынти	
ынкъам ынанъыттъыёл выставкак москвак  гивик нанкалыровынат тэминнʼыльин тайкыёттэ	
лыгэн ынкʼо танʼколё мыткʼитпэвмык рымагтэты тэнʼмигчирэтык	
чама нʼан грапчальык рээн лымынкыри нэквэтигым кʼымэлым кʼутыргинэт ансамбльтэ тытэйкынэт – «белый парус» варээнʼыльэн ансамбль «тополинка» новоечаплиныльэн увэлельин	
ынкʼо гымнинэт ванʼкʼыт гэймитлинэт выставкагты ганкалыровленат анадырык магаданык хабаровскик санктпетербургык францияк германияк кубак кʼуным лымынкы	
тыкэлинэт мыкынʼ к мигчитти пынʼылыгъет крычмыгъет кʼэтэвым гэмигчирэтигым ынпыянвык рээн	
ванʼкʼыттамэннʼырак тымигчирэтгъэк нымкыкʼин гивит	
татьяна пэчьэтэгнынʼэ заслуженный художник рф	
виилыгтык татьяна пэчьэтэгнынʼэ нʼиныльу вама (архивгыпы ройыръэн)	
 нутэтэгрынʼэ ынин нъэлгъэт  эленʼитти	
ынпыянва кʼоныры ымыльо лыгъоравэтльаварата айванальа кʼаарамка эвыннʼуткэкыльэ лыги ынкʼэн кʼэтпъоравэтльан мэнʼин гитлин председателё чукоткакэн окрисполкомэн депутато верховныкэн советэн ссср	
анна дмитриевна нутэтэгрынʼэ гъурэтлин ройыръык лыгъоравэтльэнохотникэн нымнымык рыркайпиян шмидтыкэн районкэн	
гэкэлиткулин нымнымык мыс шмидта ынкʼоры – пээкик	
ынин ытлыгын гитлин энантомгавыльо колхозык ынйив – председатель колхозэн иван иванович рэнтыгыргын орденыльын	
ытля ынин гэкʼитпыльэтлин нʼэвыскʼэтин советык нымнымкин рыркайпиян	
кэлиткуплыткук кʼав классык анна нутэтэгрынʼэ гакалеткомголен анадыркэн педучилищек	
кэлиткуплыткук ынкы гамголен мигчирэтык окружкомык комсомолен	
 гивик анна нутэтэгрынʼэ гакалеткомголен центральныкэн калеткорак вальын цкак влксм	
ныватыльын ярагты гэльулин ытлён секретаро чукоткакэн окружкомэн комсомолен члено магаданкэн обкомэн комсомолен ынкъам чукоткакэн окружкомэн кпсс	
августак  гивик тэнʼвытку нʼавыскʼатгыпылыгъоравэтльайпы председателё чукоткакэн окрисполкомэн ынкʼоры депутато верховныкэн советэн ссср гэльулин ытлён	
нут эгрынʼэ округык нымкъэв гатаранʼленат национальныкэн нымнымыткук	
чукоткак гатваленат лымынкы инэнмэлевэтыльыт гантомгавленатприискыт «комсомольский» ынкъам нынныльын xxii съездэн кпсс гатайкымголен билибинкэн атомныкэн электростанция ганаройвавлен культурагъёляткэн мигчир мыкынʼ гэнъэтлинэт авыннʼоткакыльэпы гыюлмигчитльэт колхозтэ гэтчылинэт совхозо	
правительствокэн делегацияк рээн анна нутэтэгрынʼэ гатвален японияк ынкъам францияк	
 гивик гатвален ынанъыттъыёлкэн ымыльынотаеквэкэн конференциянвык вагыргыгъет кэлигъюлеткин эйгыскʼынутэйиквик эʼмитлён гумэкэтлин монреалык	
 гивик анна нутэтэгрынʼэ гэкэлиткускʼивлин ленинградэты партиякэн эквычьыкалеткорагты вальын цкак кпсс	
ныватык гамэгчерымголен ыʼттъыёлкэн секретаро ольскыкэн райкомэн партиен	
игыр анна дмитриевна нутэтэгрынʼэ нымытваркын москвак	
ытлён – почетныкэн гражданка чукоткакэн автономныкэн округэн	
гымнинэт йытоткольыт (калейпы «о моей чукотке»)	
«рыркайпияк гымнин ытля ымыльорык унмытывэлю нылгыкʼин	
ыннʼатал гыпинʼэву гитлин	
пэнин чит валтатыльын тэнʼимырэкʼыльын	
титэ рыркайпияк нантомгавын нʼэвыскʼэтин совет этъо кʼитпэквъи	
ытлыгын гымнин нэмыкʼэй лёнтымнʼэтвальын	
колхозатык рэмкын ытлён гэтгымэтлин мигчирэтык	
кʼонпы мургин яранʼы гайыръытвален нэкэм айвэрэтык	
ымы русильыт морыкы пэнинэт энарагчельыт	
пэлкʼэтык ыммэмы ытлыгык этъо тэвмэтык кʼонпы ынык нылымнʼэнайгым	
кʼол нинэнтыкʼин ынан охотанвэты нинэнлейвыкʼин	
еп нʼээккэкʼэю тыйгулетык ырыткук милгэрыткук	
магляльанма мури ытлыгын имыръэнут нэнатвыморэ	
анна нутэтэгрынʼэ  гивинʼит»	
тааронʼо гэлгэ нʼаргынэн имыръэнут ынкʼэн гатвален эмтэлкʼытынʼнʼок кʼорагынрэтыльыт	
эвын ныкэлиткукʼин ватыркак мургин ынинэльын онымэ	
элек ытлён гэмнунʼэтлин	
нʼэлвыл чиниткин ганрагтатлен кʼаанматынво анольатыльыт – эргатык чикинъэ имтилкʼытыльылкʼылти чавчыват ынкъам яральыт кʼаанмыёлкʼылтэ кʼэлюкʼ ымалянʼэт ытри амыргынан акʼылявылка ынкъам энʼэлвыльыкэ рапэляннʼыт	
мургин ынинэльэ кавынʼытона ынкъам кʼутырык кʼлявылырык нэймитын ыʼскʼэкʼу – гынкычьын чама экʼэюукычьын	
нинээннʼэткʼинэт мургинэт чакэттыт эйгынʼэвыт ытри тэгрэтгэвыт	
айваръавыплыткок эйгынʼэвытынэ ивнин мургин ынээльын онымэ – вай ытленъюкʼэй кʼынлегын айваръав – ынкъам йылнин ынкʼэн онымэна	
айваткынык чопъачвэё гэтритлинэт чемынрамавъёттэ кычимэтъулти гачьыма	
ынкʼэнат роолкʼылтэ нʼаргыночьа кэльэтэ	
– чаккэй мури нэмыкʼэй мынкычимумык	
– пынлёнэн онымэна	
– евев янор айваръав нʼаанцэ кʼынлегын – ынкъам мынга рыкалыровнэн мачьыттъыёлягты аймакык	
онымэ рынрэты айваръав ваамынʼкʼачагты тылегъи	
оʼптырыровагты	
тэгрэтгэвытынэ ынкы пынлёнэн эйгынʼэвыт – ынцакʼым цэкʼытцын онымэ рыровагты айванлягъэ	
льоё энмэч мэчыйкʼунтэтыльын онымэн эйгынʼэвытынэ ванʼэйпынэн – ытленъюкʼээй кʼыетги нʼанкʼо гайваръавма	
вай ваайынʼкы чымче кʼытцилгын айваръав	
онымэ пэлкʼынтэтги	
еп этэнʼэймэвкыльин эйгынʼэвытынэ ивнин – ээ ынкы кʼытцилгын нотанʼкʼачагты	
онымэна кыленин нинъэйвыткульын – рытрилнин айваръав ынкъам пэлянэн	
эймэвык морыкы чакэтта амъянра налпынрымык понтатъоля ынкъам нивмык – ынцакʼым мури нэмыкʼэй мынцэлюуръумык	
ыннʼин мытинмык	
ынакʼоры гымнан тымнʼылёнат чакэттыт тэгрэтгэвыт ытри эйгынʼэвыт – иаʼм гамайынлята айваръав	
– инʼкʼун нэмыкʼэй ныкʼамэтванат нʼаргынэн кэльэт тиркытир имыръэнут	
кʼэлюкʼ ынкʼэнат энантомгавыцыт мургин вагыргык энанкʼамэтвавытцыт кʼорак эʼмитлён игыт моргынан мытэймитын	
ымы мурык инэнъегтэлевытцыт ынкʼэнат ынкъам ынкʼэната коргаво мытылгытцынэт	
танʼымванʼэт ымы мэнʼкʼо нотайпы ляйвыма ынкъам минʼкы нывилык вэты тааронʼо гэлгэ нʼаргынэн – ынанъыттъыёл ынкʼэн роолкʼыля гэнанрамава галпынра	
ыннʼин итык кʼэглынангэт кʼэлелвын гэтэнʼулвэвэ чимгъут гэтэнʼытвитэ	
гэчичевэ ынкъам мычвынэты гатвата кʼэлюкʼ гыто кʼувликэ лёнʼытвата гыролмакы гыныкы гэвинрэтэ ымыльо льоё ынкъам тааронʼо лынъё	
тагазеннʼыльыт – администрация чукоткакэн автономныкэн округ гэтэйкылин такаленʼынвык «крайний север» тагазеннʼыльын иван оʼмрувъе тайкыёттэ 	
рывъёльавъё 	
чукоткакэн автономныкэн округ «эйгысӄын» №  ()  августык  г	
 тайкыё газетак «крайний север» с	
 нутэтэгрынʼэ нʼутинйъилгык гъурэтлин кʼол онмэргыпатыльын авыннʼоткакыльэпы лыгъоравэтльанʼав анна дмитрневна нутэтэгрынʼэ	
ытлён гъурэтлин ройыръык гыннигнʼыттыльин нымнымык рыркайпиян шмидтыкэн районкэн	
гакалеткомголен поселкак мыс шмидта ынкʼоры – пээкик	
ытлыгын гитлин кʼитпыльу колхозанма ынйивым иван рэнтыгыргын председателе колхозык	
ытля гитлин члено рыркайпиякэн нʼэвыскʼэтин советык	
нʼэръамытлынʼэн класстэ плыткук анна нутэтэгрынʼэ гакалеткомголен анадыркэн педучилищек ынкы гэнъэтлин комсомолыльо	
кэлиткуплыткук педучилищек нутэтэгрынʼэ нэтвэн мэгчерынвы окружкомыккомсомолен	
ыннʼингивиткук гэмыкльувылгылин ытлён нʼэнъянвык ынкъам ынпыянвык рээн кʼымэлым тэнʼыйгуленнинэт ынан вагыргыт чимгъут нутэтумгин	
 гивик анна нутэтэгрынʼэ гэннʼивылин калетконво центральныкэн комсомолен калеткорагты вальын цк влксмык	
кэлиткуплыткук ынкы ытлён гэльулин секретаро чукоткакэн окружкомэн комсомолен члено магаданкэн обкомэн комсомолен ынкъам чукоткакэн окружкомэн кпсс	
августык  гивик гэльулин председагелё чукоткакэн окрисполкомэн ынкʼоры – депутатъо верховныкэн советэн ссср ынкʼэн тэнʼвытку гэльулин нʼэвыскʼэтлыгъоравэтльанʼав	
нутэтэгрынʼэ энма председателё окрисполкомык ( ) округык нымкъэв гатаранʼленат национальныкэн нымнымыткук	
чукоткак тэвмэчынкы мыкэльу гатваленат маляврат ынкэкинэт мигчитльэт	
лымнʼэ гантомгавленат приискыт «комсомольский» ынкъам нынныльын xxii съездэн кпсс	
тэкэм ытлён энма эрму гатайкымголен билибинкэн атомкэн электростанция аройвынʼ гэнъэтлин культурагъёляткэн мигчир гэмкэтлинэт гыютльэт имырэкʼык авыннʼоткакыльэпы	
мачымыльо колхозтэ гэтчылинэт совхозо кʼымэлым аройвынʼ гэнъэтлин сельскакэн хозяйство округэн	
правительствокэн делегацияк рээн анна дмитриевна нутэтэгрынʼэ гатвален японияк ынкъам францияк	
 гивик гатвален ыʼттъыёлкэн ымнотаеквэкэн конференциянвык минʼкы вэтгаво гэлгылин каленыйголяквыргын варатык эйгыскʼыкин	
конференция гэмигчирэтлин монреалык	
ынин доклад натанʼпалёмтэлын кʼулинутэльэ	
 гивик нутэтэгрынʼэ гакалеткомголен ленинградык эквычьыкалеткорак вальын цк кпсс	
ныватык гамэгчерымголен ыʼттъыёлкэн секретаро олакэн райкомэн партиен	
лымнʼэ гэмигчирэтлин беринговкэн райисполкомык	
анна нутэтэгрынʼэ гинэнпиривлин ордена трудового красного знамени итыркын почетныкэн гражданино чукоткакэн автономныкэн округэн ынангэтэйкылин юликэл «тытвыркын гымнин чукотка» – лыгъоравэтльэн ынкъам русильин йиле «о моей чукотке»	
анна дмитриевна нутэтэгрынʼэ игыр нымытваркын москвак	
виилыгтык льуркыниткы анна дмитриевна нутэтэгрынʼэ (гынунык) эрым сельхозуправлениен анадырюкэн муниципальныкэн районюн алексей выквыкʼай ынкъам депутат думы чукоткакэн автономныкэн округэн константин оʼмрынто	
ынкʼэн ытри анʼанʼыткома анадырык августык	
виилыгтын иван оʼмрувъен	
сегодня в номере в августе родилась первая женщинапредседатель чукотского окрисполкома анна нутэтэгрынэ – с	
василий ятгыргин	
 ятгыргын аʼачек гавантолен аʼкʼавагыргэпы панʼъэвнʼытома «илгыпыльын» мэгчерынвэты эквэтгъи минʼкыри кʼун ыннынʼыттыгыргын пэтле моольылкʼыл чамаым ытлён гантэнмавлен инэнрэскʼивэтыльу турыпкитльэк мигчитльэк	
ынкʼэнат мигчитльэт ныеткʼинэт эмэлек ынкʼэнатаым ырыкы нытэйкыкʼинэт манэграт	
нымкыкʼинэт ырык рээн етыльыт ныкʼыскʼычевкʼинэт	
кʼэргынкаавына йъонэн турыпкитльэн пароход	
танʼымыльо нымытвальыт таннынʼбазакэн анʼкʼачормык нъатчакʼэнат торыпкэтльагты	
лыгэн рыпкиритинэнʼу кʼэргынкаавына гамгаманэграгты нэнаянотыльаткʼэнат турыпкитльэт	
кʼлявылтэ янранʼ вальык манэграк нинэнрэскʼивэткʼинэт нʼэвыскʼэтти нэмыкʼэй янранʼ	
ройыръыльыт ымы янранʼ омрак нынрэскʼивэткʼинэт	
– титэ ытлён рэвулкʼытвигъэ	
– кʼол турыпкитльэн пынлёгъэ кʼэргынкаавына	
– энмэч эмгынунныкириръугъи	
эвын нʼутку июнык этлы эвулкʼытвикыльин вытку августак раволкʼытвэнʼнʼогъа	
ынин вэтгавтомгын ытръэч рилпынтэтгъи ынкʼоры эквэтгъи ыныкы рытэнмавъёгты манэграгты	
кʼэргынкаав ымныкэрэт гамгаманэграйпы лейвыгъи	
ыттъыёлкэнат пыкитльэт энмэч гэнымэвлинэт турыпкитльэтым кʼамэтваракʼ ныкʼамэтвакʼэнат	
вытку инъэ кʼэргынкаав плыткугъи инэнрэскʼивэтык	
лыгэн эйылкʼэткэ кʼэргынкаав эквэтгъи таннынʼынвэты	
ынкы ытлён тумгэ нъатчакʼэн	
моогъэ пэнинэмил вальын мигчир кʼынур кʼонпынʼкэн гэнльогыргын рэвыгыргын гинʼык инʼкʼун киткит нымкъэв вак ыннээн ымыльо ыʼныныгъевынэт ыннынʼыттыльыт	
кʼол гитлин кытамамнонʼгыпы галгэйъакытыйгыръолен рыпэт ымы эмнунʼкы вэтчак нылвавкʼэнат	
накʼам колё галгэнныръочгатлен	
ытръэчым минʼкыри нитынэт наранлыпляннʼынат накʼам лыгэн вак ыннээн нэрэтрилнʼын	
бригадир семенов вэтгатгъэ тантэнмынʼатынво	
– аʼтав мынрэлкʼыннʼымык гэнʼэты	
ыннээн мытрэтрилнʼын ынан нʼилгын эвнэтрилкэ – иквъи бригадир	
амнонʼгыпы гэнтагнэты нытвэтытвакʼэн тэгмэчынкы ынкы уʼмэльын таннʼынʼэлгын	
ынкʼэн нʼилгын нытвэтытвакʼэн эвын яанво кытыйгык гинльускʼивык	
тыляма гэнʼэты нымкыленʼу нʼилгын нынрыкʼин ытръэчым кытыйга нинэнэнʼъэчевкʼинэт ыргынан ыʼтвъэт мэткиит нъарэкʼэн	
гинʼык пыкэрынʼок этъо ранʼъачавынʼонэнат чама пыльыльын кытыйгык нывинрэткʼин	
гинʼык пыкирык ыʼтвъэт лыгэйкʼытчогъэ чывачгынлек	
тумгыт инэтрилетгъэт кʼэргынкаавым кимылтэтгъи кʼонырыым ынин лелелгын гаквален	
лыгэн эвыр ынкы кʼэргынкаав кʼынур выквылгын мэмлычыкогты эргээтгъи накʼам гинʼык эвыча гатален	
кʼэргынкаавын увик кʼынур микынэ нэнагтаймэткʼэн накʼам нылгипиркылеткʼин	
мынгыскʼоткогъэ	
люур риннин гинʼынгинʼ	
лыгэн гырголягты гэнʼъеквэ гылегъи	
кэтэм гэнʼчьомыткынгыпы пинтыкʼэтгъи минʼкы нытвакʼэннылгинымэйынʼкʼин гэнʼыпгылгынтанʼнʼалкʼэвынʼ вальын	
кʼэргынкаав нʼыпэ гъи гэнʼыпгыткынэты ынкаткыныктанʼвакъогъэымынʼ гыткат рыгырголявнэнат пыгыткынэты	
выткутанʼвакъок лымынкыри лылепыткугъи	
тумгыт льунинэт	
ытри нытэвыльаткʼэнат оʼрамнонʼэты ытръэчым вэнлыги кытыйга нэнанлыпляткʼэнат	
нылекʼинэт выквэчгатычьата	
выквэчгытвама ныпанʼъэвнʼытокʼэнат	
кʼэргынкаав пычегтыва гъэ	
рыкавравыплыткок пылягтыгъэ эвырым егыт омаквъат	
мачтанʼынʼ ванʼнʼогъэ	
кʼынвэр амгынотъылёръогъэ	
панэна тумгыт тылек нылвавкʼэнат	
кʼэргынкаав гакʼэвъянʼнʼолен	
ынан кэтъонэнат мачвэкарманык вальыт таакʼат ынкъам милгымил	
уккэнчин рырылвынʼторавнэн	
эвын милгымил ынкъам таакʼат ныкырыкʼинэт	
таакʼогъэ	
эвырым малёмавыльын пэранʼнʼогъэ	
таакʼат ынкъам милгымил ныкыргъэв гатваленат минʼкыри кʼун уккэнчи мимле гантымлятлен накʼам пэтле гэмпэлин ынкʼэната ымынʼ выюнтык гэкимылтэтлин	
ыʼтвыльыт нэймэвкʼинэт ытръэчым мэрынрэкʼэй	
тэркырама ыʼтвыльыт пыкиргъэт гинʼык	
лыган ыннʼин ымынʼ люнʼынгинльутэ нʼыпэскʼиквъэт	
– вынэ ванэван мынивмык – гыт рэегтэлгъэ нычимгъумури этаны пылкʼэтгъи минʼкыриым гэнчыкогты гэчыпъэтигыт – нивкʼинэт тумгыт кʼамэтвама	
нэмыкʼэй кʼэргынкаавына томыкы тывнэн гэнчыкотгыргын ынкъам ынкʼо пэнтыкʼатгыргын	
ыннʼин вальын вагыргын кʼэргынкаавын гатвален паанʼнʼок мигчирэтык нʼирэкʼэвкин таннынʼбазак (въэнʼ вытгырык)	
эмкʼынэлек нʼинкʼэгти галымнʼэната нʼалвыльэты ынпыянвык инʼкʼун ынкы ытри нэмыкʼэй ныкʼорагынрэтыркынат нырэйгуленнʼыркынэт имырэкʼык	
чама накʼам ынкы ыннʼатал гэтъивчимгъуннʼэтэ	
эвын еп нʼиныльу вама кытоор ыргынан чит энʼъэлю гэлгылинэт чавчывэн вагыргыт	
 ыннынʼыттыгыргын ныплытконʼнʼокʼэн	
плантэ ганкытвылянвынʼоленат	
нылекʼин ыʼлёнʼэт кʼэргынкаавын эʼтгъуу лынъё ыʼлёнʼэт въэнʼэты рагтыкэн	
еп кыткытык таннынʼынвэты тэнмавма гантэнмавлен инʼкʼун кʼэргынкаав тэннынʼыплыткунэнʼу нэрэтрилнʼынярагты	
ынкʼэната ытлён ныкʼитпыльэткʼин нылгэкытрэваткʼэн мигчирэтык пэтле рэльугнин ыʼлгу лынъё нʼэвыскʼэт	
гинʼытгинрэтгъэт	
ытръэч нъатчакʼэнат пъальыт гинʼыт	
ыннʼатал кʼэргынкаав ныченрыгчаткʼэн	
ыныкит ытлён нэнъивын кʼымтогэ ганкэма мигчирэтык эвыр ытлён нъымигчирэтыркын кытвыл экʼылпэ нъырагтын	
нэмэ мэйнʼэннымык гинʼыт ымрэвля нэнтынэт	
кʼэргынкаавына ымыльо эвиръыткут п	рэёттэ базайпы нинэйылкʼинэт	
конторак ынин пэрэёлкʼылтэ мынгыквыт етъанʼ нытчыкʼинэт	
манэт пириплыткук кʼэргынкаав въэнʼэты эквэтгъи	
въэнʼайкʼаеты тыттэтык льунинэт въэнʼкэнат ярат	
нинэгитэкʼин кʼалетлы кʼытрыткынык вальын нымным минʼкы ытлён гэмэйнʼэтлин нинэгитэкʼин чиниткин колхоз минʼкы ытлён турмэйнʼэтык гамголен мигчирэтык	
кʼэргынкаавына кэтъонэн чиниткин вагыргын въэгыргын ытлыгин ынкъам ытльэн	
«рэкʼулым кʼырым игыр мыгагчавык базагты – нычимгъукʼин кʼэргынкаав – кʼэйвэлым ымныкэрэт верана кʼача травакъотвагъа»	
кытур бюрок райкомэн комсомолен минʼкы кʼэргынкаав ниткʼин члено ынан вытку льунин нʼэвыскʼэткʼэй вера тутъынʼэ	
ыннʼэнъылё ытлён ныпирикʼин комсомолеты	
пылытъымыльын ныгтинʼкʼин нʼэвыскʼэткʼэй льулкʼыл ынкъам лылет пылчемгъогты ныпэракʼэнат	
льунэнʼу ынкʼэн нʼэвыскʼэткʼэй кʼэргынкаав унтымкэ гэнъэтлин	
амынан вера ынан нинэльукʼин ымынʼ вэтгавыльыт мачванэван нывалёмнэнат	
вера нʼыркычеты ныльонатчынʼаткʼэн эʼквыргаым кʼэргынкаавына лылепык нырэмыннунʼкʼин	
– вера ивкэ бюро пылыткук мынкинонтамык – кʼэргынкаавына ивнин чевмыпанʼъэвнʼыток омаканма	
– тъарычьэты кино ратвагъа	
– мынгытычьэты вулкʼытвик	
ыннʼин вера ытри кʼэргынкаав томгыльатынʼогъат ынкʼоры ыʼлгыльатгыргын моогъэ	
ынкатагнэпы аʼнытымнʼэтвак кʼэргынкаав вулкʼытвик въэнʼэты галкʼытынʼолен ынкъам нʼэнку гайвэрэтыльатынʼолен	
– кʼылеркын кʼырагтыгэ ылён эргатык рэкимылтэтгъэ мигчирыскʼивык – нинивкʼин верана ытлён	
ытръэчым ытлён кʼынур рэкʼэ аʼрэё мэткиит нэквэткʼин	
кʼонырыым кʼол ниткʼин чинит вера кʼэргынкаавына нырэмкичикʼин энмэным «ныкырвэнтокʼэн» эвытлым «инэтэскʼивыльын» ынкʼо нытакʼэн	
кʼол рыннин кʼэргынкаавына акватынʼок таннынʼбазагты пынлёнэн – ринэтэкэлинʼыркын	
– ии ытръэчым экэлигъюлеткыльигым – нʼыркылеты татлынʼыткогъэ вера	
– ынан волкʼытвэкалеткорак кʼыкэлиткуги	
кытвыл тъэр букват гыюлетинэнʼу кʼытакаленʼынʼогэ ыннʼин этгъульэтык мытрапаагъа	
– эвын тыленъеп ытлён нытэгъэнʼкʼин инʼкʼун ныкалеткомгон вера	
ытлён нывэннэткʼин калегъёлянвэты ынкъам такаленʼыльэты	
игыр этъо майынʼкы тэгъенʼу нинэлгыкʼин калеткогыргын ыʼлгыльэткин вэтгавыт танʼытвы ытръэч кэлитэ	
игыр кʼэргынкаавына въэнʼэты тыляма карманык нинэнтыкʼин кэликэл веран	
кʼэйвэ кʼутти вэтгавыт веран калеёт люнтэнчичевэ нинэнтыкʼинэтэʼквыргаым ынан лыги нинэлгыкʼин инʼкʼун ынкʼэн ыргин ыʼлгыльатыргын	
ынкʼэн ыʼлгыльатгыргын микынэ аʼкʼанпалкʼынтавын ымынʼ аʼкʼэтканʼ вальын	
кʼэргынкаав нʼайкʼалетлы ыʼскʼагтыкота канʼкалятынʼогъэ	
авынъыскʼагтыткогты ытлён нывилыскʼычетгъи минʼкыри кʼункытльота рыннин ыныкы рамыннонʼэты лылепыльын вера	
– нырэкʼигыт нʼутку	
– ныягнагэчейгым	
эвын нивигым игыр яша рэетгъэ	
кʼэргынкаав верана яшано нинъэйнʼэвкʼин минʼкыри кʼун ыʼлгу лынъён ымынʼ нынны танʼэты вальылкʼыл нынныым яков верана гитэтэ ынантанʼычьын	
яшана вера мынгэпы пиринин ынкъам нʼайыткынэты рыкытгынтавнэн	
нʼайыткынык ивнин – вера ытръэттэгын ыʼлгу тылгыркынигыт кʼырым лымнʼэ игыр мынъынръанмык кʼонпы чеэкэй мытратваркын	
– вачакʼ гымнин мынгылгын кʼымэк рылыпъэтын эчгэттытыляма – рамыннонʼэты татлыгнэн верана	
кʼэргынкаавын линлинʼ нилюльэткʼин рыпэт мэлывйиръэлетыльын	
ынан вера тинʼунин ынкъам тэнʼвытку уквэннин	
– нʼ утку кʼээкʼын тылвынʼирэмури мынвакъотва энмэнкʼун ытръэч тылвынʼирэмури нытваморэ	
ытръэч минʼкыри тылвынʼирэмури мытратванʼнʼо – эмнʼочгыргын	
– гым ванэван эпакынʼ ыннʼин мивык ытръэч игыр гынык кʼача танʼамгымнан тыратваркын амгынан тырэгитэркынигыт тырапалёмтэлыркын гынин выентогыргын	
ыннʼин ылгыльатэты тотъывэтгавчетыльын авъеткынка нэнапалёмтэлкʼэн верана ынкъам чиниткин ылпылгын кʼэргынкаавына ылпык нинэнытрувкʼин	
ымынʼ лёнʼэтлята кʼэргынкаав чиниткин колхозык мэгчератынʼогъэ минʼкыри кʼун ынкы нымигчирэткʼинэт ынинэт мэйнʼэттумгыт йъэлгытомгыт йъаратым вера микынэ яша кʼонпынʼ чымче ныратванʼкʼэн	
ванэван лым титэ ыннʼин нытэнʼычьэтын кʼэргынкаав мигчирэтык кʼынур колхозык минʼкы тэнлыги нинэлгыкʼин кʼорагынрэтгыргын ымынʼ откочьыткогыргын эвыр ыннынʼыттыкин мигчир	
ынкʼэнат мигчитти еп ытлыгэ гэныгъюлевлинэт кʼэргынкаав лёнʼкʼорагынрэтыльын ымынʼ люнʼуткучьыткульын эʼквыргаым мигчиру нинэлгыкʼин нэмыкʼэй ыʼлгу рытчыё мигчир – ыннынʼыттыгыргын	
еп льэленʼкы нымгокʼэнат етъанʼ нъэлык ыннынʼыттынвэты	
нынгинʼытлеткʼинэт нытлеткʼинэт рытватынгэнʼкэнат вырылкʼылтэ	
итык гитэтэ пэнинэмил базакэнамэл мигчир нытвакʼэн ытръэч чиниткинэмил нывэтгавкʼэнат	
амыргынан нʼиныльыт кʼол ниткʼинэт русильымил нывэтгавкʼэнат кʼэлюкʼым нытвыкʼэнат ыргинэт ыʼлгыльатгыргыт русильымил нывэтгавкʼэнат инʼкʼун эвнэчичевкэ ынпыльэ	
ытри ыннʼинвэт гавыльыт пагченʼэты ынкъам энэчгытэты ныгитэкʼинэт ынпыянва	
пынлёк ынпыначга ыргынан нытвыкʼэн тымнʼэръанот элвэльин ипэ тывъё атчо нылгыкʼин ытръэч вэнлыги ынпыначгыт нычичевкʼинэт минʼкыри кʼун нʼэвыскʼэткʼэгти нычелгыльовкʼэнат	
ыныкит оʼравэтльат нымигчмрэткʼинэт ынкы пэтлекʼэй ыʼлёнʼэттэ ынкъам гивинʼитти ныгалякʼэнат	
ыннʼин яшана ынкьам верана гэмо гэлгылинэт галяльыт нʼирэкʼ гивинʼитти	
ытри чеэкэй нынымытвакʼэнат ынкъам нъатчакʼэн ыʼттъыёлкэн нэнэны	
ръэнут ратвагъа – кʼлявыл лымэвыр нʼээккэкʼэй – тымнʼалголякʼ кытвыл оʼравэтльан ытрин кʼитпыкʼэвылкʼыл	ръэв ынкъам кʼораны	
анʼкʼачормэпы нылекʼин кʼоранʼы ръэвым анʼкʼайпы ныкʼолен токʼэн  китакʼун мынтэйкэвмык	
мэнʼин эплеэн арманʼ вальын	
 ээ	
мынтэйкэвмык	
 очыткогъэ кʼоранʼы	
кʼоранʼы тачааннʼыгъэ въэе ръэвым  мыргота	
нэкылвынэт чааттэ	
кʼората чаат ръомравнэн ръэвэым мыргочаат кылтынин нʼойнʼык ынкʼо аʼрэчетыткогъат  ръэв анʼкʼагты кʼоранʼыым амнонʼэты	
ръэвэ анʼкʼы нэнанпэглявкʼэн нʼойнʼа ытръэч лымынкыри мимыл нэтчетыръокʼэн	
кʼоранʼы рыпэт нутэргычыку гэнъэтлин вэнлыги ныкытъыматкʼэн	
люур тылпъигъэт чааттэ	
ръэв анʼкʼачыкотгъэ кʼоранʼыым амнонʼэты ринʼэгъи	
ынкэтэгнык кʼоранʼы эмэмнунʼкы ванʼнʼогъэ	
пипикʼылгын ынкъам иʼнʼыпчикʼ	
энмэн	
гатваленат пипикʼылгын ынкъам иʼнʼыпчикʼ	
пипикʼылгэ ивнин иʼнʼыпчикʼ  кʼаймыгэ	
 трэпылкʼэтгъэ  очыткогъэ иʼнʼыпчикʼ	
 умкык кʼинэнрэтгъи	
 трэлпиквъэ трэтэргъэ	
 ытлыгин лилит кʼыйпыгынат	
 эʼтки тратъайытчанʼынат	
 ынан ытльата рэннигнинэт	
 гэвылкʼэтлин титинʼы	
 ытлыгык варкын пынаквын	
 пынаквын гъэкʼэрэлин	
 опопы кʼырэмкичиги нымэты	
 ии вынэ мырэмкичик	
пыкирыльын рамкэпы иʼнʼыпчикʼ пынлёнэн пипикылгэ  рэкʼэым гэначъэлен ыргин яранʼы	
 ыʼттъынэлгэ	
 утъымытым рэкʼэ гэтэйкылинэт	
 ыʼттъин ыʼттъымэ	
 рэкʼэым гэтэйкылинэт тэврит	
 ыʼттъыгытолкʼыля	
 чоттэым рэкʼэ гэнатыеленат	
 ыʼттъыналгынʼойнʼа	
 рэкʼэым ныкʼамэтваткʼэнат	
 ыʼттъыйиле	
 ракʼыткʼыныкым нувикʼинэт	
 лявтъыттъымыткынык ыʼттъин	
 минʼкыым игыт нымным	
 гэлвылин	
 эʼмиым игыт йынйын	
 иле гэттулин	
 эʼмиым илиил	
 пычикʼэтэ гэлпылин	
 эʼми пычикʼэт	
 гэринʼэлинэт	
иʼны вэтлы ынкъам кытэпалгын	
ынпъэгычгын гачакэта ялгыттэнмаквъэ	
кэтэм ынкыым пыкиргъэт нʼэвгилильыт вэтлы ынкъам кытэп	
ныгнаткʼэн чакыгэт иʼгины	
 еттык	
 иʼгэ ивнинэт рэмкыльыт	
 ии  очыткогъат нʼэвгилильыт	
 како вынэ	
гымым ныялгыттэнмавэгым	
люурым ринэвинрэннʼытык	
 ии  гаглёчыткогъаt рэмкыльыт	
ялгытгъат	
таранʼгъат	
иʼны иквъи  вэлвигыт кʼунʼэлги	
мынчайпат	
вэлвэ рэннин ыннэн уттытъулкʼэй pытрилнин тыллыкʼача ынкʼо рылыскʼэквъэ	
 уттырэтгъи	
 пынлёнэн иʼгэ	
 ии тытлык кʼача тытрилын	
иʼгэ гитэскʼивнинэт уйнʼэ	
 эʼмиым унʼинэнʼ	
нʼытогъэ вэтлы рыкалыровнэн вырвыкʼай ынан ратъё	
 кыттъаръав гунʼэлигыт чамъам мытрачайпатгъа	
 аʼм тылвачайпатык мэчынкы	
ыннʼин ивыплыткук вэтлы нэмэ рылыскʼэквъэ	
 мэнʼин кʼээкʼын рунʼэлгъэ	
 пынлёгъэ иʼны	
 гым тырунʼэлы	
 иквъи кытэп	
кытэпа рэннин онʼэнанʼайнʼын лыгэн йыкʼкʼайым гатампъаленат уттыт	
ынкы иквъи иʼны  ыннʼатал нымэйынʼкʼин тэнʼунʼинэнʼ	
 гым нэмыкʼэй гагтонʼалегым	
 иквъи вэтлы	
чайпатымгогъат вэтлыым атчьатгъэ	
 чайкок рититгъэым кʼинэныгъеквытык	
 иквъи атчьатыльын	
эчги чайкок ититгъи ымылпа ымыльо гэлпылин нэнтыгъэн иʼгэ ынкъам кытэпата	
кыевык вэтлы пынлёгъэ  чайкок гититлин	
 ии	
 вынэ мынчаёмык	
 гачаёплыткоморэ	
 иаʼм люнʼыныгъевэ инэнтытык	
алымы тивтык	
 лёнʼвалёмыльыморэ	
инъэ иʼны иквъи  микынэ нʼэвъэну рэлгынʼыркынин гымнин чакыгэт	
 гымнан	
 кʼулильыръугъи вэтлы	
 аʼм вынэ гыт нъэкʼэмигчиригыт	
рэнкʼупкʼувъивнʼын гынык чакыгэт	
 гымнан тъылгыгъэн гынин чакыгэт	
 иквъи кытэпалгын	
 кʼылгыгын	
гыт ныгпийгыт	
 иквъи иʼны ынкъам йылнин чакыгэт кытэпагты	
тэргыръогъэ вэтлы ынкъам ринʼэгъи амнонʼэты	
пипикʼылгын ынкъам рэкʼокалгын	
эмнунʼкы гатвален пипикʼылгыкʼэй	
кʼол итгъи нывакъотвакʼэн пипикʼылгын пэнъёлгык кʼача нычайпаткʼэн нэнъатчакʼэн рэкʼокалгын	
рэскʼиквъи рэкʼокалгын	
пипикʼылгыкʼэй иквъи  етти	
 ии  очыткогъэ рэкʼокалгын	
 кита виин чайпанма мынувичвэнмык	
 евев вынэ янот мынчаёмык	
рэкʼокалгын аннʼэнайпыгъэ энмэч чит эквэтыркын	
пипикʼылгыкʼэй ченʼыттэтгъи инʼкʼун рэмкыльын рантогъа вэтгатгъэ  ытръэчым минʼкэмил мытрувичвэтгъэ	
 мынпинʼкʼучит	
пэнʼкочетымгогъат	
рэкʼокалгын гыргоча пинʼкугъи	
уйнʼэ вагъэ пипикʼылгын	
 кита мынтэйкэвмык	
 иквъи рэкʼокалгын	
рыттэлнэн рикʼукэтэ пипикʼылгыкʼэй	
аны кʼол ганнʼэнайпылен	
юускʼыченнин рэкʼокалгын гыткайпы	
елырачвынʼгъат мэнʼин арманʼ вагъэ	
лёнʼвэтгата кʼоо	
пипикʼылгын иквъи  кита ынръам мынатчычет	
микынэ рэльугнин кʼол  ынкʼэн рэрмэлтэтгъэ	
кʼээкʼын елырачвынʼгъат –ипэ мэнʼин ыʼттъыёл ратчыгъа	
рэкʼокалгын арманʼ вагъэ  ыʼттъыёл ратчыгъа	
атчыгъэ налгынʼойнʼыным нʼаргынонʼкʼач вагъэ	
пипикʼылгʼэ нʼойнʼэпы йытонэн атчыльын	
ынкʼо пипикʼылгыкʼэй атчыгъэ	
рикʼукэтэ гынонъылёнʼэт кʼырирнин атчыльын ынкʼо иквъи  вэлет аны кʼыкʼолентогэ	
пипикʼылгын очыткогъэ  гым нʼутку	
рикʼукэтэ пэнрынэн кʼолентольын кʼолым энмэч уйнʼэ	
ныкʼолентокʼэн атчыльын накʼам нэмэ ынкы уйнʼэ	
лымынкʼо нʼоткʼэнайгым	
рэкʼокалгын нэнарэрыльаткʼэн кʼынвэр пэкʼэтатгъэ пэнъёлгык кʼача	
рыпэт гаелынтолен ынкʼо иквъи  калырогъэ  гыт эрмэлтэтгъи  иквъи рэкʼокалгын пэпэкʼылгэты	
мэлёталгыкʼай ынкъам кэлы	
мэлёталгыкʼай омкычыкогты ыʼскʼагтакватгъэ	
амравыронʼа ынкъам эмрувичвэннʼэ	
ытльата ивнин  ыннʼэ арыроватка ратымнʼэквъа	
овэчванма милюткʼэе рытыяннэнат ытльэн вэтгавыт йыкʼунтэтгъи	
ипэръэнут ныльунин вытвыткʼай пчекʼалгыкʼай ныгъёчгын	
овэчвыльанма гэмо лыгнин нотаргычыкогты аратгыргын	
эрэтгъи катамкальарагты	
эʼкʼэкэлы нымыльотъолёкʼэн ымы рэмкыльын ынкʼэнойгот нинэнтыкʼин	
виврэльыръугъи мэлёталгыкʼай ивнин кэлы  гымнан инэнукыльигым ынкʼэн тэкичгын	
 ръэнутым нинэнуйгыт	
 кʼоратъол  амвыета иквъи мэлёталгыкʼай	
 евев амнонʼэты мыкʼоранмырэргъак	
 кэлы нʼытогъэ рыногыргэпы	
эйпынин	
чэнʼыттэтгъи мэлёталгыкʼай тытлырэрынʼнʼогъэ вускʼымчыку	
лываквъэ нʼыток	
люур льунин майнʼоттийнʼын апакʼатлыръэргъэ ынкаткыната льунин патгыргыкʼай нʼытогъэ ынкъам гынтэквъи	
рагтык кэльэтэ кʼырирнин мэлёталгын кʼэлюкʼ гаоратъолратлен	
кылельэквэтгъи	
гынтэв ыльын ыпылкʼыле кʼымэк кэльэтэ нэнайъокʼэн	
люур тылянвык милюткʼэе льунинэт галгат	
кʼулильыръугъи  галгаторэ	
кʼинэвинрэтгыткы кэльэтэинэрэну нʼыркын	
ыннангалгата рилгинʼкы ратчынʼаннэн мэлёталгыкʼай	
кытгынтыпкэрмэч кэлы пынлёгъэ  эʼми мэлёталгын	
 омкычыкогты гынтэквъи	
кʼол гатле иквъи  мывинрэтгыт энарэрык	
 ии вынэ	
 кʼынʼэлкʼикви гымыгкʼаптэтнынык	
кэлы вакъогъэ гатле ринʼэгъи	
лыгэгырголятгъэ гатле рыпэт йъык рымагтатгъэ	
аны ынкʼо рэнтычганнэн кэлы	
аннʼэнакальайнʼынэн ытръэч гыткат нотаскʼычыкойпы нывытрэткʼинэт	
игыт ынкʼэнын гыткат вутичгу кʼорак ынкъам ыʼттъык итыркыт	
нанрагтатын галгата мэлёталгыкʼай ытлыгырыкы ынкъам апагты	
вэтлы ынкъам мэлёталгыкʼай	
ныралечеткʼэн вэтлы эквынʼайгыпы	
рилымлегъи выкво ралегъэ ваамэты	
кʼивъемимлывээмэ рылыпляннэн вэтлы	
люур вээмчурмык льунин мэлёталгыкʼай титэ ынан ръааʼвъевыё	
гантыятленат кʼулильыръугъи  энаральэгыт	
аны кʼинэвинрэтги тырэпылкʼэтгъэ			 милютэтэ ымынʼ люнʼгитэтэ рыннин эʼйнʼэвыткульын номчеэръыномакавкʼэн	
гагтаморатлен ярагты мэлёталгыкʼай	
ытлья гъоптычайпатлен	
начайъайнʼавынат энаральыт	
ымыльорык нанъякʼэн унʼэтльэн	
энаранʼав ытлъя вэлвин пынлёгъэ  ванэван микынэ ныльунин гымнин экык	
ымыльо иквъэт  ванэван	
люнльутэ	
ытръэч мэлёталгыкʼай иквъи энмэн ынан льунин рамкэты эквэтыльын вэтлы	
атчьатык мэлёталгыкʼай иквъи ытльагты  эргатык мынъялгынмык	
 алваванвык кʼырым вэлвэ ыʼнынтэрмэчьынʼэквыт	
 гымнан эʼнкʼу тылгыркын гитэк вэлвин ытлъя	
ялгытгъат	
эчги въик украинак гым кʼэнамайынлятык мачынан нитгъэн маёлгын ванво въийылкʼэтык унʼкʼун ынкʼо ергыт энмыт мэчынкы кʼонпы льук танʼвалёмы днепрэрмэчьын эʼйнʼэльын имъэлюк			 эчги украинаеквэ рэйкʼыпыльыльэтгъэ экʼэльин мутлымул ынкы вытку тырэлкʼутгъэ тырэюгъэ			 ынкъам этын иʼиʼн траванлянʼын йылынво гымыгнотагты тэнʼычьын вагыргын	
майынляплыткок вутилгыт кʼынчимиръэквыткы эʼкʼэльымутле иʼвчимгъут кʼылгинэрмэквыткы	
ынкʼо гым майнʼыройыръык торъечьамвагыргык нытэнʼъэв кʼэнакэтъотык кычьымвэтгаквыргык	
ятгыргын	
увильын панечев	
увильын панечев эӈинкыльин ытръэч эвын ӄонпыӈ ныкорыӄэн наӄам йъарат этлы эмӈэлюльэткыльин ытлён нунтымнымӈэлюӄин	
эʼквыргаым ынан чиниткин мигчир тэнлыги нинэлгыӄин	
нытэӈӄинэт тэйӈэтти етъаӈ нинэтчыӄинэт ӄэйвэ ымы тъэрылтэтык ыпатъёлӄылтэ	
вэнлыги тъаркэнайпы таӈамчачагты тэйӈэтти нинэнтыӄинэт	
ӄымэл ӄонпыӈ ынныӈыттыльыт ванэван нъэнӄэтынэт ӄамэтвак энмэч ӄонпыӈ нэнаарванляӄэнат	
амынан ыннээн рук нутгинэнкытчирэвӄин наӄам ӄол нынтыӄин нынкимэлтэтӄин кимитъын ривлык ынӄэната панечевына амыннэпы нэнатайкыӈӈоӄэнат амалваӈ вальыт ыннытэйӈэтти эʼквыргаым панэна ынныӈыттыльыт ныӄытчирэӄинэт эмыннытъуле тэйӈэтык	
тэгъеӈу нытчыӄинэт ӄутти роолӄылтэ	
ӄол рыннинэт ынныӈыттыльыт «рыгалгатъолёвнэнат»	
таӈымыльо ынныӈыттыльыт нылгэчачальатӄэнат ӄамэтвак	
увильын нанъаӄэн миӈкыри ӄун нинъыӄин	
лымӈэ ӈан ытлён гарэлгэтгалгагэленен ынкъам вачаӄ мэчынкы люӈкимылтэтэ гитлин увик	
галгатым ынӄэнат ынӈот ганмыленат	
ыннин ыʼттъымыт гамайынляленат амноӈэты панечевына готкочьынтыватленат	
ыннэнтыкэчьык нылгинымкыӄинэт йъаяӄыт ныкваӄэнат	
лыгэн ӈэнку увильэ нэнаргоӄэнат ынкъам левытти нинэчвиӄинэт иӈӄун ынныӈыттыльэ лявтэпы эвнэчичевкэ ыʼнынтыркынэт ыргинэт роёттэ	
ынныӈыттыльыт ныӄамэтваӄэнат ынкъам ымӄамэтваӈэт нанъяӄэн увильын таӈгалгапатыльын	
панечевым эмтэнӈэ нытваӄэн ымыӈ ӈутку ытлён аʼӄачечавыӈ ръэнут коргаво лыӈыркынин эвытлым анъяткольэты коргавыркын лымэвыр тумгыт «галгатъолёльыт» тэнӈу лыӈыркынинэт	
 ивкэ нэмэ ӄыгалгагэлеркын ынкъам нэмэ ӄыгалгапатыркын волӄытвэгты ивнин семенковына панечев	
 вынэ алымыӈ ынӄэн итык тэӈычьэтык эмытъэт тыранмыткоӈынат	
ытръэч ивкэ ӄэргынкаав нывинрэтыркын галгаӈыттык ӄэлюӄ гымнан ӄутти нэналвавэгым йъок йъарат нинъыӄинэт гынтэвык	
 вынэ ӄынпэляквын ынкъам энмэч ӄэквэтгытык	
ынныӈыттыльыт неводэты элкыгъэт	
панечевым нонтымытваӄэн ванэван ныгагчавын	
 вайыӈӄэнат уткучьыт ӄырыгынэт ынкъам мынэквэнмык ивнин панечевына ӄэргынкаав	
 лёӈытъак уткычьэ мытрагалгаӈыттыгъа	
пынлёнэн ӄэргынкаавына	
 лыгэн мынлеркын ынан рэльуӈын татлыгнэн панечевына	
ытри эквэтгъэт	
аны ыннъыттъымык колё йъаяӄ нывакъотваӄэн	
лыгэн йъаяӄыт нэнриӈэвынэт панечевына ӄэргынкаав ивнин рамынноӈэты  ӈотӄэнатым галгат	
мыноткочьынтыватынат ынкъам эӄылпэ мыныргонат лыгэн ӈутку ӄынвэр рэвулӄытвигъэ тырэкимылтэтгъэ увик	
ӄэргынкаавына энэчгытэтэ ынкъам камчечавэты гитэнин панечев	
 гынмылым руткы мытив чачальаттык	
эченур ынӈэ тумгыт ивкэ иӈӄун моргынан мытнуркынэт вэнгалгат	
эвын тэленъеп нэкэм гытъанма ӄэргынкаавына йъаяӄыт нинэнуӄинэт ынӄэната ытлён ванэван нычирмыӈэтын	
энмэч вэтыӄун ытри «рагалгоӈыӈӈогъат» ӄонырыым ӈирэютӈыроёт ныкваӄэнат «галгат» ынкъам ӄымэл пэтле нымкыӄинэт нанмынат	
ӄэргынкаав «галгаӈыттыма» панечев «ныгалгаргоӄэн» эвыр ынкы нэнарыгнарӄэнат	
пылыткук танъетъаӈ рытчыплыткук «галгат» рагтыгъат ынкъам ӄэргынкаав неводэты янръатва ӄытгъи	
 ыʼмто галготык	
ӄынур ыннэн пынлёгъат ынныӈыттыльыт	
 энмэч гынмылкинэк мыкыӈ вальыт мытынмынат	
игыр мэчынкы ринӈыт ӄырым мынӄэюлтэнмык	
 ӄэлюӄым ынанкэн ӈирэнлеӈу галгаӈыттытык иквъи нэнэн	
 нинъыӄинэт галгат	
пынлёгъэ семенков	
 ынӈатал вынэ нинъыӄинэт чама ныгыттэӄинэт атчык рамынноӈэты татлыӈыткогъэ ӄэргынкаав эʼквыргаым панечев нылгининъыӄин аʼтавынан пэнин мэрынрэ тылельын	
тэӈэӄытликыльэ панечевына таӈымыльо йъаяӄэн левытти ганыпъавленат	
ынныӈыттыгыргын пылыткугъи	
неводтэ нэгтынэт	
ярагты тэнмавымгогъат	
энмэч ымыльо эвиръыткут кунгасык гэйӈэлинэт ынкъам ытръэч нъатчаӄэн катер	
люур панечев миӈкыри рай гагчыръогъэ	
аплёратвака рэннин левтъэтйивӄэй	
ынныӈыттыльэ камчечеты ныгитэӄин левтыӈынрэтылын увильын	
мэӈин люнчичевэ нитӄин раӄынвы румэкэвыркынинэт йъаяӄэн левтыт	
 ынраӄым раӄылӄылтэ рэӄу рэтынэт йъаяӄэн левытти	
энэчгытэты намӈылён ынныӈыттыльэ панечев	
 мытивым ӄыльугыткы миӈкыри вальыт галгат торгынан нинэнутури ынкъам вэлерӈаным нылгэчачальатторэ рамынноӈэты татлыӈыткогъэ панечев	
 ӄытлыги тагноӈ вальыт ытръэч ынӄэн эӈинму лыгнин семенковына наӄам нинэгитэӄинэт йъаяӄыт галяльыт	кычгэпыт чечавъёлкʼылтэ алкыльёлкʼылтэ	
мэнʼин нʼыроча гивик ныторавэръэпыкʼэн	
ръэнут тъайытчак чывик нылвавкʼэн	
нивкʼинэт варкын ынанчачальын вагыргыкэн тэйнʼэт	
ымыльорык ынкʼэн ыʼлгу	
ръэнут	
ръэнут аʼкʼатъайытча – эʼкʼэлви	
ныгтыкʼэн ныравкʼэргыкʼэн омавыкым нытиликʼин	
ръэнут ынкʼэн	
ръэнут ныннʼэкʼин гырокы лявтыкʼалетлы	
нъэкʼэгниръукʼин игыткʼэй нымэрэнторъокʼэн	
гарычгытвален гарычгытвален ынкʼо ваамэты гакытгынтатгъэ (иʼрэгъи)	
ръэнут ынкʼэн	
нилгыкʼин нымыркукʼин эрилкэ ныринʼэмъеткʼин	
ръэнут	
тэгнилгыкʼин нымыркукʼин гырголяйпы нэрэткʼин гыныгмынгык риргъэ игыркʼэй кʼымилкʼэю рэнъэлгъэ	
ръэнут	
эрилкыльин нилгыкʼин накʼам ныринʼэмъеткʼин	
ръэнут	
нилгыкʼин кʼырымэн мэлёталгын ныринʼэмъеткʼин кырымэн йъаякʼ	
ръэнут ынкʼэн	
нилгыкʼинэт мрэнти ныринʼэмъеткинэт эʼйнʼэкыльинэт эйгуткукыльинэт	
ръэнутэт	
кʼынур нʼылгыл ытръэч кʼырымэн	
ръэнут ынкʼэн	
валвыйнʼын ринʼэпкиргъи рэлпинʼыт ръэвытлявнэнат тиркытир ратчынʼаннэн	
ръэвэтлы ынкʼэн	
эвыр ныпкиркʼин нывыргыръукʼин рэскʼык	
нутэнут ныкоргавкʼэн нытанʼвыентокʼэн	
ръэнут ынкʼэн	
люур анʼкʼы гырголяйпы эрэтгъи ымыльо риткʼыевэннинэт ярачыкогты агтаннэнат	
ръэнут ынкʼэн	
пэнин гым аʼтчаёйгым накʼам ныетигымым – ымыльо натчыръокʼэнат	
ръэнут гатвылен	
янор йынкʼэргын ынкʼо  выргыргын яачы имлыттъэт	
ръэнутэт ынкʼэнат	
тылельын пыкирльэн этлы мынльун ытръэч чыкэю нинэлгымури чама нэнавалёмморэ	
ымнотаеквэ нылейвыкʼин накʼам кʼырымэн гынник лымынкʼоеквэ ныринʼэмъеткʼин итыкэвын кʼырымэн гатле	
нывыргыргэткʼин ныкʼъолякʼэн нывъёпчакʼэн	
ръэнут ытлён	
ымалянʼэт ныгагчавкʼэн ныкытгынтаткʼэн нывыргыргэткʼин	
рэънут	
йъэлыги ытльата нэналёокʼэнат чиниткинэт нэнэнэт	
ыннʼин нымэйнʼэткʼин	
ръэнут ынкʼэн	
элеръук нывэнтыкʼин нэйычгиръукʼин льэленʼкы ныкʼитыкʼин нилгэткʼин нымъиръукʼин	
ръэнут	
льэленʼкы найпытвакʼэн нэлгыпэракʼэн	
гытгычормыт турыннʼэвъэгльэт камлелы	
кʼынур левыт ковлкы вальын мыгкырвирльэн ытръэч этлы микынэ нымчунэнʼэткунин	
увиккыльин нутэк нытвакʼэн	
ръэнут	
умкык йъагыргоча нытанʼкʼэргыкʼэн эйынкэ нынлеткʼин ымыльо нэнаномаваткʼэнат	
ръэнут вытку вулкʼытвик ныкʼэргаткʼэн эргыръомаым намэчаткʼэн (найынʼкокʼэн)	
эʼрыкут кʼол аʼачек кʼоленавыскʼатэты рэмкичигъи	
эчги аʼачек пинтыкʼэтгъи нʼэвыскʼэт атчыгъэ	
ынкатагнэпы пэнин ытлён тылельын накʼам нʼэвыскʼэт льук лывавыркынэн	
мынгыткэн нʼирэкʼ парол йичьэмиттумгыт (йичьэмрэт) ыʼттыёлягты кытгынтатыркыт накʼам йъоткок лывавыркыт	
ынкʼэн микынти	
ыннэн кʼлявыл эмкʼынвулкʼытвик нынъюлкʼыткʼин нʼалвыльыйнʼын игыткʼэй нылвэкаткʼэн	
эгыттагнэпы гичик нʼэлвыл лывавыркынэн	
йъилгын ынкъам энʼэтти	
ынанманʼэн ныкʼорагынрэткʼэн	
накʼам тъэр кʼорат нʼэлвылекы ынан гэмо	
итыкэвын этлы ныкʼоратымнʼэвын	
иʼиʼк варкын тылян имыминʼкыри ныкʼэргаткʼэн нилюльэткʼин кʼынур путурэльын	
ръэнут ынкʼэн	
кʼол кʼлявыл мыгэчинэнʼу ныкʼамэтвальатчынʼокʼэн гайманʼэн ымъылёнʼэт ракʼамэтва ыныкит амкʼынъычо роолкʼыля пынрээвык	
ныйылкʼэткʼин ароолкʼылка нъэлинэнʼу	
нʼирэнйичьэмрэтэ нанмынат эмыннэнъют ръэвыт кʼутынэ ыпаннэн эвыткʼэй кʼутынэым ымыльэты гивинʼит кʼынвэтым ръэв вилетгъи	
пэнъёлгын ынкъам тиркытир	
ракʼъоравэтльат ыннанванвык умкычыку пэнин вакъотвальыт	
ытръэч кыткʼонача кʼоя ниткʼинэт нэлгыкъалейпыкʼэнат	
мургин ергын илгымилюннэлгэ гэнаръэлен	
мургин ергын илгынэлгэ гэнаръэлен	
нивкʼинэт ивлынʼилгын нутэскʼык ганъэвытлявлен накʼам аʼкʼанчымкʼаты вальын	
ръэнут	
гыныкгэта рэкʼукʼкʼэмкʼэгти тэнʼумкʼэнʼкы амынгыка уттыкэ аʼлыгатuака	
гыныкым ръэнгут  нутэукʼкʼэмкʼэй	
гынык рээн ачгыта рэлеркын накʼам аʼкʼапычвэтгавкы	
мури гэтумгэ пэнин рачвынʼыльыморэ накʼам мэнʼин этлы ныянотын	
пэнин ачгыта тылельын накʼам авэтгавкыльэн	
ръэнут	
ынанманʼэн лявтыткынык нуттыннʼэкʼин	
гынник эмнунʼкин ватапа нытэйнʼэткʼин	
оʼравэтльата нинэгынриткʼин ялгытык нэнаяакʼэн	
ытлён  мургит тэйнʼэт эвиръын	
яранʼы чама лейвинэнʼ	
рэкʼэ эленʼит иръын нэнаяакʼэн ыʼлятынʼокым нинэгтыкʼин чама нэнатъайытчайвыкʼэн	
ръэнут – эленʼит иръын нэнаяакʼэн льэленʼкыым ытръэч элечгыт	
нʼыранорвык увъалякʼлявылтэ нывакъотвакʼэнат ынкъам нылекʼинэт тумыгрээн	
нывтэлгыкʼэн ыʼттъын – оʼ равэтльэн кʼорэн эʼкʼэльын	
ныльэленʼиткʼин нэленʼиткʼин ыннэниръэ пэнин ытръэч ыннэн илгыръын нэнаяакʼэн вэлер кʼунэче эвнэгтыкэ	
мэнʼин ытлён ыннʼин вальын	
мытив йичьэмиттумгыт накʼам алвалльальыт элвэллыгыльыт итыкэвын гэнанглятленат ытръэч иръыт алванʼ вальыт кʼутынин уэʼлы кʼолым илгиръыльын	
ынанмэкынтэ ынкʼэнат	
мэнʼин кʼэтыннʼок ныйылкʼэткʼин вытку гырокы ныгъевкʼин	
мэнʼин льэленʼкы ныйылкʼэткʼин накʼам акʼамэтвакыльэн	
льэленʼкы ынин нынны оʼранʼ атвыкыльэн	
мэнʼин ынкʼэн	
льэленʼкы нилгыкʼин элек нычеварокʼэн нытэйнʼэткʼин иткʼилгэ	
мэнʼин льэленʼръунэнʼу нэлгэръэпыкʼэн элеръукым чевароэръа нинэлпууръыкʼин	
нилгыкʼин имыргыльын найылгыкʼэн	
ръэнут	
нымлыкʼэн ныйкыкʼин оттывырыткынъеквэ ныпинʼкуткукʼин	
оттыракʼагчыко нытвакʼэн	
ръэнут	
ынин яранʼы уттычыку ныринʼэпинʼкучиткʼин накʼам кырымэн гатле	
тэлвээлек пэнин иʼнʼкʼитыльын	
нытгымкʼин тэнʼвинрэттумгын кʼулитэ эʼкʼэльыт нэнагтаткʼэнат	
льэленʼкы ытлён танʼымыльэты нилгыкʼин ытръэч нʼалгынʼойнʼыткын нувкʼин	
кʼэргыльын лелюльын нылывээръокʼэн нытипъэйнʼэкʼин	
пыткʼытакалгыт кʼонпынʼ чеэкʼэй рэлеркынинʼыт	
амынгыка аʼлыгатгака нытэминнʼыкʼин таранʼкы	
ръэнут	
ынанманʼэн нʼирэче нъурэткʼин	
янор гарама яачыым иръыльын	
мэнʼин нʼирэче нъурэткʼин янор ярачыко яачы вытку чинит	
яракʼай екʼата рычимэвнин ынкы нʼытогъэ тэнʼвытку нʼаргынэн нинэльукʼин	
чиниткин яракʼай екʼата нинэнчимэвкʼин вытку ынкы нынтокʼэн нʼаргынэн тэнʼвытку льунин	
рэкʼин яракʼай ковлёкы нытэйкыкʼин тымнʼэнотак нʼаргын оттыткынык накʼам эрэтэмкэ атытлыка	
ръэнутэт мимлычыку ныкоргъав нувичвэткʼинэт нотаскʼыткыныкым нывъикʼинэт	
ръаварат патгыргырак рэскʼивръугъи накʼам нʼыток лывавыркыт	
кыткытръок нэръэпыкʼэн гытгаръок ниръыттвыкʼин	
ръэнут эʼчгынрэ элек навэръэпыкʼэнат йыкʼкʼайым нынъэлкʼинэт кʼэтынʼнʼокым  пууръу ниръытвыръукʼинэт	
мыгтильыт накʼам ванʼэк аʼкʼаяа вальыт	
ръэнутэт ынкʼэнат	
рэкʼэ иръу нинэлгыкʼинэт чиниткинэт титит	
кыткытыкым ныннʼэкʼинэт гытгакым нэрэткʼинэт	
гырокы нъурэткʼин гытгакым ныпэтаткʼэн ныкыкваткʼэн вытку ынкы оʼравэтльата нэнаяакʼэн	
ръэнут ынкʼэн	
ръэкылылет ганылвэкавленат нычелгыʼкэнат нувкʼинэт	
тытаанʼынат – нэтлегкʼинэт	
ръэнутэт	
танʼковлёкы вальын нычелгыкʼэн нывэривкʼин	
ръэнут	
нувкʼинэт оонъыйнʼыт нутэк ныннʼэкʼинэт вэлвэ ыʼлгу нылгыкʼинэт	
рэкʼуунъыт	
иквыкыльин кʼынур витъывит ныйыркыкʼин кʼырымэн рыгрыг нутэк ниннʼэкʼин кʼората ыʼлгу нылгыкʼин	
ръэнут	
ръэнʼинкʼэйкʼэй люур нотаскʼычыкойпы пинтыкʼэтгъи	
элевтыкыльин накʼам митъэкъэлильын	
кората льунин игыткэй рунин	
еп оʼранма ныкъалейпыкʼэн	
ыннʼин кʼырым къэли ныгтынин палкʼаттагнэты	
мэнʼин ынкʼэн	
кʼонгыткальыкʼай накʼам йыкʼкʼайым къэли нычелгыкʼэн кэлильын	
нутэк нынымытвакʼэн лымынʼко нъээʼкуткукʼин вэнлыги микынэ ыʼлгу элгыкэ	
мэнʼин эвытлым ръэнут ынкʼэн	
нʼирэкʼ ытльат накʼам амъянра мытлынʼнананальыт	
амъянра нырулкʼинэт кынмал – нэрмэкʼинэт	
мытлынʼэн йичьэмрэт кол ниткʼинэт амчыганчы ныраннʼакʼэнат ыннʼин амъянра нытваннʼокʼэнат	
ынкʼэн микынти	
гыныкым ръэнут – рэлпъалявыл	
нʼырокʼ кʼлявылтэ авынкытъыматэты чеэкэй лявтэпы гъэлевлинэт ыннʼин кытъыматэты нытвэтчатвакʼэнат ымыльэты яранʼы нынрыкʼин	
ръакʼлявылтэ ынкʼэнат	
гыныкым ръэнут – этъэтэвкы	
гыныкым ръэнут – коталкʼыэнмын	
ръаяракʼай ярачыко гэтэйкылин	
рэвивык нарычганморэ вытку кʼулирэвивык нычвачгынлеморэ	
нʼыракʼ патгыргыт ыннанпатгыргэпы нъурэвкʼинэт нʼыронпатгыргэпы – нынтокʼэнат	
ръэнут ынкʼэн	
ыʼлёнʼэт кынмал нытваморэ кʼынур тэнтумгымури кынмал нылемури ныкытгынтанморэ ныпинкучинмури	
ытръэч йылкʼынʼнʼок амъянра нынъэлмури	
мури ытръэч гэтумгэ кынмал ныяаморэ амъянра – ракʼылкʼылморэ	
мургин амчыганчы этынвыт – нʼирэкʼ йичьэмиттумгыт	
ыннʼин ытръэч нʼыраморэ нылейвымури	
нʼирэкʼ тумгыт ытръэч кынмал ныралечеткʼэнат	
ыннʼин ныралечеткʼэнат йъоткочьата чама янотыткочьата накʼам кʼутынэ эвын кʼырым кʼол ныпэлянэн	
микынти ынкʼэн	
гымнин кʼутти кʼорат тэнʼвинкыльинэт накʼам яакым тэнʼкʼырым ныпэнʼъивэтынэт ыннʼин тэпэнинэнʼэ раркычавыркыт	
гымнин варкыт нʼирэкʼ оттыкʼорат	
этлы мыкылгэтынэт ыннʼин иʼлгыкэ нэнаяайгым	
тырэтрилнʼынэт – кʼырым нэвиискʼивынэт ыннʼин ратваркынэнʼыт	
ръакʼорат	
нʼирэкʼ ыʼттъыт ытръэч ачгыта ныръилемъеткʼинэт эʼрыкут кʼорагты нывэлеркылекʼинэт накʼам эвын кʼырым кʼорат ыʼнийъонат	
рэкʼъыттъыт	
элек мури конпы эмигчиркэ нытваморэ льэленʼ нэнъатчаморэ	
льэленʼ пыкирык – ымыльорык мури ыʼлгу нытчымури ынпыянва нэнэнэтэ	
гымнин кʼоранʼы ытръэч кʼалетлы нъэмэтыткукʼин экʼопыым – гымнан чинит нинъэмэтигым	
ръакʼоранʼы ынкʼэн	
кʼынур кʼэмэнʼы ытръэч нымэйынʼкʼин итыкэвын кʼырымэн кʼэмэнʼы нъэмэтыткукʼин ныйнʼэткукʼин	
ръэнут	
мэнʼин гатчылен ыʼлчыку рэкʼокалгын унрэпэтгъи ынан юунин	
танʼынанвыткокэн кʼол оʼравэтльан гымнан лыги	
нʼирэкʼ йыкыргыт нʼирэкʼ пилгыт ынин ыннанйыкыргэпы ныкʼамэтвакʼэн кʼолейыкыргэпы – гакʼолема ныгрэлкʼин	
эрилкэ накʼам ныринʼэкʼин кырымэн валы накʼам нытынпыткокʼэн	
ръэнут	
ръэнут уттыкʼэйык – нʼилгын уттыкʼэй кэгынмык нʼилгын вээмчыку	
рэкʼин левыт таляк ныяакʼэн	
ръэвиткʼимэнʼин эʼнныкʼалетлы пэнин йымэтвальын	
пыскʼонрыннык кукэнʼы ныквакʼэн йыныткыныгъет ныймэтванʼнʼокʼэн	
минʼкы гавакъолен – ынкы гуврынлин	
нъэйнʼэкʼин нывыргыргэткʼин накʼам кʼырымэн рокʼыр	
ныринʼэмъеткʼин накʼам кʼырымэн гатле	
ныйнʼэткукʼин итыкэвын кʼырымэн ыʼтвъэт	
ръэнут ытлён	
рэкʼин рилти арыгкыльэнат	
нʼаргынэн нилеткʼин галгат ныринʼэкинэт нутэскʼын нувъэткʼин вээмыт ныкʼитыкʼинэт нʼэгти нилгэткʼинэт нʼаргынэн ныёаʼткʼэн	
чьэченʼти пыкиргъэт ымнотанот ыʼлетгъи вээмыт кʼитыгъэт тинтин вээмык гытгык	
нʼаргынэн нычьэченʼэткʼин колё нывъяляткʼэн	
ыʼлёнʼэт ивлетгъи вээмкэгти пыльыльэтгъэт	
титэ ынкʼэн гатвален	
анʼкʼы нывэнтыкʼин эмнунʼ нэюкʼин тиркытир нъэкʼэгниткʼин	
накʼам ныравкʼэргыкʼэн	
таляк нутгыкʼин	
ръэнут ынкʼэн	
легко раскалывается кʼырымэн пэнъёлгын накʼам нэнаномаваткʼэн колё ныкʼэргыкʼэн ръэнут ынкʼэн	
ярко светит ныкʼэргыкʼэн гатле ымъылёнʼэт ныринʼэмъеткʼин вулкʼытвикым нывакъокʼэн эвытрыкэ нынъэлкʼин	
ръэнут	
эмкʼынльэленʼкы тынупу нынъэлкʼин ныкыттывэкʼэн нʼэйкʼэймил нымэйнʼэткʼин кминʼыт нэнанкачьаравкʼэнат	
ынкʼэн ръэнут	
тэнлымынкы ръэнут нилгыкʼин амвыенота амвээгырга ымыльо нинэнилгыръувкʼин ръэнут ынкʼэн	
рэскʼигынʼкы тиркытир ръурэквъэ – равкʼэргыкʼай рэрэтгъэ	
the sun appears – нʼаргынэн нытиркэткʼин – тыливлетэ ниткʼин	
нынпэвкʼин – чевмынʼ нынъэлкʼин тылетэлпэ ниткʼин эвытлым нэрэткʼин	
льэленʼкы нилгыкʼин элек нычеварокʼэн пинʼкуткутэ ныгынтэвкʼин колё найылгыкʼэн	
рэкʼилгыкувлюк ноткʼэн	
эвытлым илгыттъыкʼэкʼэй	
ытръэч лылетклюкэт	
ынкы нытъирэтэткукʼин ытльагты нъатчакʼэн	
ръэнут ытлён	нотатомгэты нивқинэт энмэн тэлеңкы титэмургин чит варат мэйңэльу вальын	қоратым нымкъэв ныңэюқинэтқорагынрэтыльыт кэтгутэ вальыт	
игырым ңэлвылти тъэрқэву нъэлгъэтқорагынрэтыльыт ынпэву нъэлгъэт	нэнэнэт эмлейвэ қоленотагтывагыргын ройыръыкэн эвнэвириңкэ	
нэнэнэт мургинэт лыгэнитыкоʼратнотагты қылеркынитык	ытльата қонпы нъатчаркынэтык	қырагтытылятык ок вэты вэты	
мэлгынвыкэн валы пынʼылтэл инъэ ялгыттэнмавма бригадира ынпыначгын ивнин «павъеельой вэчьым тури эрынкʼу чейвэ нъиттык	
ынанкэн нʼоткʼэн нутэнут гынан гэтэнʼыйгулетлин	
нъыгитэткы минʼкы танʼыткэвынвыльын»	
амкоргава павъе гагчавымгогъэ акваттэнмавык	
волкʼытвэнʼнʼок мытыйъон янрамаёлгыкʼай	
мытыттэтын	
ынкаткынгыпы тэнʼвытрэтгъэт маракваамгыргочанʼ эркыпнʼай минʼкэгйинʼкы нэвиикʼин нʼэлвыл	
павъе янор танʼавъеткынка нытвакʼэн — ръэнут нʼан чимгъуу нинэлгыкʼин	
мэскʼээкʼын вак ынан иниквъи — мачвайынрэ мынтэгрэт	
еначанʼкʼач ынпыначгын нывилгъи ынан инэгитэгъи ынкʼоры кэнʼунэнʼэтэ рыгйивэннин мэлгын	
ынкʼэн тытэнʼгитэн	
ынкы тыльунэт пойгын ынкъам экʼуйгыкыльин валы	
еп аʼляйпыкыльэн	
гыролмакыым мэлгынвык нынэнтытвакʼэнат амкʼачгыпы вальыт пылвынтычагъёчгыт	
павъе авъеткынка нытвакʼэн	
ваалтаёчгэпы ынан йытонэн таакʼ рыйыркэвнин рылгэ ынкъам мэлгынвык кʼача рытрилнин	
нэмыкʼэй ыннʼин титык	
павъе таакʼомгогъэ	
гымнаным нинэгитэйгым валы	
ыннʼатал гиину танʼпэральын нинэлгигым — кʼымэглюур тъыпириркын	
люур ынпыначга танʼавэтывакʼ иниквъи — гиину лынʼык — кʼыпиригын	
ыннʼин эвма ынин кʼуликʼул кʼынур мэлвиврэльэтыльын	
тиничгытэтык пэлкʼэтыльэ рыляйвыёттэ яананʼат микынэ кʼырымэнат рывэткʼэвъёлкʼылтэ кʼырымэнат пэрэёлкʼылтэ	
— нэмыкʼэй ынан яаёлкʼыл — оʼпторатвак мэрынрэкʼэй тытатлынʼын павъе	
— нымэлкʼин пууръэтык — иниквъи ынпыначга	
авъеткынка нытвайгым	
опопылым павъе рамыннонʼэты иквъи — кʼылпууръэтгын оттывалята	
— нымэлкʼин	
— эминичгытэтэ гэнъэлигым	
— ыннʼин итык атайынʼкыльэн — нинэрэнчичевнʼыкʼин гым ынпыначга эйгулеткитэ вальэгым	
ынан мленин гэтлянʼвыргытъол инэйылгъи — вай кʼырыннʼыгын	
лёнрыннʼа тынтын уттытъул рыров тытрилын	
тыгитэн павъе	
ынан кэнʼунэнʼэтэ нинэныгйивэткʼин гымыкы маракваамгыргочайпы эймэвтылельын вездеход ынкʼоры тытанʼвалёмын тылечьывыргыргын	
мыттэгрэнмык ваамчормэты	
ынкэкин йынрыскʼык ынпыначгын нывилгъи	
— выквыт льуркынэт	
— этъокʼаакʼын вак павъе кʼолентогъэ	
— пэнъёлгываны лыгэракэн	
нʼаанкыым — кэнʼунэнʼэтэ рыкалыровнэнат лымнʼэ кʼутти выквыт — энаальэн ралкʼанʼын	
кытоор мури нʼутку ганотваморэ	
валёмык ынкʼэн тычемгъонʼнʼогъак оʼтчой тэленъеп — пэнʼыквыт энмэч нутэскʼычыкутгъэт	
вачакʼ павъена лёнʼынтыяата микыргин ынкы ралкʼанʼынвыт мэлкʼынур айвэкʼай ытлён ыннʼэнвагыргэпы пинтыкʼэтгъи	
пыкэрынʼнʼольын вездеход мытъягнагъан	
морыкʼкʼача нывилгъи	
парэлявтыльын аʼачек— тылечьыткульын ынкачыкойпы уʼрэквъи	
павъенпыначгын пынлёнэн — иван григорыч минʼкы мытрэткивы	
— кʼоо	
вэчьым нʼутку аʼ	
— ынкъам павъе маёлгынʼкʼачагты лылепгъи мэнʼкʼо нʼан гынмылкʼэй мури ытлён мыттэгрэнмык ынкʼоры мынгынэлёгты рыкалыровнэн ванны моргынан вэтчатваё	
— ныкыргыкʼин ныркывкʼэн	
гимлылин ымы онʼалын чымче	
— ыннʼаталкʼуным — пэнтыкʼанма орвычыкойпы кʼолентогъэ аʼачек — танʼанольатынвык мытынвил	
— ынкъам морыкʼкʼач вакъогъэ танʼарычгатгъэ… — кʼырунʼэлгыги — иниквъи гымо павъена	
— мури виин мынманэгротватыркын	
нʼэлвыл нытлыгалытвакʼэн манэграмкык ынкъам вездеходык кʼача	
энмэч гэвулкʼытвилин	
кʼол манэграчыкойпы нурвилеткʼин «спидола» чама ръалёнʼ нэнаалёмморэ кʼулит ынкэчыку вальэн пычвэтгавыльэн	
пэнъёлгыенʼкы акʼытвэкэгты ганвакъовлен пэнʼыткынык чайкок	
пэнъёлгык кʼача нывакъотвакʼэн павъе	
ынан малпалёмтэльё урвилетыльын эʼйнʼэнэнʼ — ныръэкʼин нымэчлевтынилюкʼин кʼынур рэтипъэйнʼэнʼыльын	
тэймэвык ыныкы	
— энмэч эмтынэквъи	
— энамнʼылёгъэ ынан	
тыльун рынрыё танрыннʼыё рыннымэл уʼмэльын уттытъул нʼыраткыныкым — мэнигытъул	
ръэнут нʼан ынкʼо ныннупэткʼин малпылвынтывытрын нъалянтаткʼэн	
«малвалы» — тычимгъугъэк	
— вынэ нылвавэгым йылкʼэтык — вакъома точгъан павъе	
ынпыначга мэнигытъуле рычымкатымгонэн йыкʼуйгытъул	
ынкʼэн къукылтынин ынкъам ёнэн нʼыркирчыку ыныкʼкʼач вальын	
румкэвыплыткук ванʼэё ытлён нʼырэпэтгъи пиринин чайкок ынкъам энаттъымгонэн койнʼын	
— колё мэй гувэтлин	
— мачнʼынванʼэгты тъынин чайкокйыръын ынкʼоры аймыёлгын пиринин	
танʼавэтывакʼ энэвынʼнʼогъэ — эвынʼаным ръэнут мыгчимгъуу лынʼыркын ынкъам ынкʼэната лывавыркын йылкʼэтык	
кʼэйвэ	
виин ынпыначгын вэтгавма кʼэюут кʼотымгогъат	
вагтэлымгогъэ нʼэлвыл	
ваампэнрыгъэ	
чемыскʼываамкʼай пэтле иʼрнин	
рочынʼкы вытвытык улвэквъи… — мытэквэтыркын — нивмык мури нʼирэргэтри аʼачека нʼытольа кʼол манэграчыкойпы	
ытри рыюлкʼытыльыт нʼалвыльэты тылигъэт	
чайкок гититлин	
эʼквыргъам еп лёнчаёмгольыморэ	
нʼэлвыл эвиильын ынпыначга коргэты лылякʼэргэты нинэтэнʼгитэкʼин	
вытку оʼпторатвак вэтгавымгогъэ мэрынрэ — гайманʼэн тымнʼалголякʼ ымы тымнʼэтвама кʼутти вагыргыт кʼынур нʼан гэмэчльутэ чимгъуу гэлгэ	
эвыным эты гынан нэмыкʼэй гынмыл ръэнут чимгъуу нинэлгигыт	
— валы — танʼъоранʼ точгъан ынпыначгын	
— валы			
ръавалы	
— маёлгыткынкэн мэлгынвыкэн	
— ааа… мытчаёмгомык	
павъе нэмэ танʼавъеткынка гэнъэтлин	
ытръэч льулюкʼэтыльын чай нэнаалёмэгым	
«ынаным ръэнут чимгъуу лынʼыркынин	
иаʼм ытлён гакватковэтгавымголен эчги гымнан тыпыткʼынкэтъонʼатын валы	» — ыннʼин чемгъотвагты нинэгитэйгым чаёльын павъе	
— нʼэлвыл амэчатгъэ — рытрилнин койнʼын ынпыначга	
гымнан тыгитэн маракваамрочгын	
нууйъэткʼинэт амыргынан умкыт пыкʼартэ маёлгыт эвыр иʼиʼн нылелелпэракʼэн	
нытымгэткʼин	
— инъэ нэрэрэннʼын — рымагтэты нывэтгавкʼэн павъе	
«ынкʼэн гымнан лыги — нэмэ тыгитэгъэн ытлён	
— тэнʼытръэч люнчичевэ рэкʼъум ынкʼэн тывыркынэн	» — вагыргыт оʼптыма ныватычьата итыркыт эмэлкэ кʼутти мытпыткʼыльуркынэт	
энвилкэ вагыргын ымыльэты тылеркын — павъе панэна амынан нывэтгавкʼэн	
— ымы гыто нэмэ эмнунʼэтгъи	
кʼэйвэ	
— аʼтав нʼутку тъотпускытваркын	
— оʼратнотагты амыглёта — танʼъоранʼ ынпыначга нэнанвэтгааткʼэн гымо — амгынан ети	
ройыръыным эʼми	
— еп анʼавтынʼкыльэгым	
— эвии	
— гэръэлиным янръалявылё вак	
— гымнин ытлыгын ягталма нивкʼин энмэн гамгаоʼравэтльэн вальылкʼылтэ кʼаат ройыръын ынкъам чимгъун	
гытоым акʼаакыльэгыт лымнʼэ энʼэвкыльигыт	
— ынанъаёк тырэльунʼын нʼэвыскʼэт	
— кʼэлюкʼым	
кʼаатым итык гыныкы ракʼылкʼылтэ виин кʼырым кʼыченувъиги вэлыткорайпы рэтэкичгыпириркын	
нʼэвъэн итык рэльунʼын	
— нʼутку эмнунʼкы аʼкʼальонʼ — тымнʼъатав тивын павъе	
— чинит мури кʼэглынангэт тъэрнʼэвыскʼэтыльу мытытваркын	
гуйгук этъопэл рэльунʼын тумгылкʼыл	
аʼтав кʼырагагчавнʼыркын нʼавтынʼык	
— вынэ виин йъэливэн калеткоран чимгъуу мылгыркын иван григорьевич — люур вай тыкоттапвэтгавымгогъак	
— гэгэгэгэ — мэрынрэкʼэй тэннʼэви ынпыначгын кʼынур коргавыльын	
таакʼомгогъэ ынкʼоры иниквъи — нʼирэмури ыннанынʼ нинъэйвыткульу мытитыркын эмэлкэ кынмэйнʼэвыльу	
гымо — нʼутку нʼэлвыльык гытоым — гуйгук калеткорак	
кʼэйвэ	
— мытивым — аʼтав лыгэн ыннʼин точгъан	
— тэнʼытръэч гыто лывавыркын	
— инивыскʼычетгъи павъена	
— люнчичевэ тынтыркынигыт… — нʼаныкʼоным	
— чывискʼыченнин гымнин вэтгав	
— гымнин экык сергей льэленʼкы кытур отпускыма интернатык гэрэскʼивлин	
эʼрыкут ынан чиниткин экык гымнин йылгыгминʼыкʼэй тэмурыгнʼэ гаранвэтгавнʼылен	
танʼылвавнэн	
тивыркынигыт гынан лывавыркынат рыгъюлевык мургинэт кыминʼыт тэмурыгнʼэ вэтгавык — инэтэнʼгитэгъи ынпыначга	
— вэлеркʼунэвын гымнин экык сергей еп амнʼырооткʼав классык кэлиткуплыткульын тынэмнунʼэвын	
аʼнкʼагыргын чит галвавынʼнʼолен гымыгрээн талыгъоравэтльанʼа вэтгавык	
кʼэтэв тынрагтатын	
ынракʼым ынин экык гымнин йылгыгминʼыкʼэй энмэч яврэна тыранкʼонпынʼрагтаннʼын — вэтгавыплыткогъэ павъе	
— нʼрокʼав класс плыткук	
— гэръэлиным		
гымыкэккэтэ иниквъи калеткорак нʼыракʼав класстагнэты лыгъоравэтльэн йилыйил нэныгъюлевыркын	
кʼэйвэ	
— игыр ымы рымагтэты нэгъюлетыркын	
— вачакʼ лывавыркыт гынан рыгъёлявъёттэ тэмурыгнʼэ вэтгавык	
кытвылкʼун мэй мэйнʼэтык кʼорагынрэтыльо рэнъэлнʼыт	
— нымэлкʼин русильымил нинъэйвык… — тэвынʼнʼогъак	
— русильымил			
вынэ мэй русильин йилыйил гымнан эплыгъюлеткыльин	
чама накʼам мургинэт чавчывэн вагыргыт чекалванʼ вальыт	
тыралвавнʼын гымнан тэнʼнинъэйвык йылгыгминʼыкʼэй ыныкит мэйнʼэтык нʼэлвыльык рэрэнъэлнʼыгъэ эʼми кытматэво тылгыркын	
этъопэл игыр еп нʼинкʼэю мурык эмнунʼкы нынъэлыркын	
кʼымэлым пэтле ынан рэчичевнʼынинэт кʼорагынрэткэнат вагыргыт мургинэт лыгъоравэтльэн вэтгавыт чимгъут кʼынур нʼан — ръэнутэт ыʼскʼэку ванʼкʼаскʼор пээчвак эквэв нʼойнʼываал явэлгын… малямгымнан йылгыгминʼыкʼэй гымнин кʼорагынрэтыльо тырэныгъюлевнʼын	
— вэтгавыплыткогъэ павъе	
лёнʼоча нинэнтигым	
ипэ тычемгъонʼнʼогъак титэ чиниткин йилыйил гымнан вэтгавык тыяанʼнʼогъан	
калеткорантанʼнʼок эмнунʼкы йытоткольык кʼача гэмэйнʼэтигым	
кʼымэлым элеръук кэлиткуплыткук кʼонпы нырарагтынʼэгым	
рэкʼыткук еп экэлиткукэ тыгъюлетык	
игыркинэтым нэнэнэт танʼкʼонпы эмгуйгук мэйнʼэтыркыт… гымо нэмыкʼэй тунпыгъэк амкалеткорак кальэлявылё титыркын	
тарычгатык	
пэнъёлгык кʼача	
чимгъук пыкиргъи кытооркэн нʼэнкʼайытвагыргын	
тилкымъетык ынкъам мэлкʼынур ытльэн льулкʼыл тыльонʼнʼогъан	
гымык иʼнʼымчульын… ковлёкы вальын	
иʼнʼкэлильын ымы ылпыт гэкэлилинэт	
ытльата энэвынʼнʼогъэ «цатан цатан кʼыпаагэ виврэльэтык энмэч кʼиилкʼэтги	
кэйнʼыкʼэй тэленъеп лыгийкʼунтэтгъи…» аʼкʼантээватынʼ ынкʼэн кытооркэн ыʼлёнʼэт	
гымнин гатваленат нʼэръамытлынʼэн эленʼитти	
ыннʼэнъылё ярак кʼача нуунъыгичийгым	
люнрэйкʼунтэннʼыльигым	
тэнʼвэнлыги гэмо тылгыгъэн эвын вээмык кʼача нъалгыргын	
люур вай тывалёмын ръэнут выргыргэтыльын ёмромкычыкойпы	
эмченʼыттэтык койнʼын—оонъыёчгын тынэрэтыскʼычетын яранʼкʼачагты тыгынтэвык	
танʼавъеткынка кытгынтыраскʼэвэнанʼо тытлыгъак ёрочыко	
нэлгэ тиниргинʼэтыльэтык	
авъеткынка нытвайгым нытанʼпалёмтэлегым — вэчьым инэвэлеркылеркын рэкʼэ	
ыннʼин вак тывалёмын «рэкʼи	» мэткиит точыткогъак «кэй… кэй… кэйнʼын омкычыкойпы гымыккʼачагты…» ынкъам тытленвэнтэтгъэк — ыммэмы гымыкʼкʼач нытвакʼэн… пэтле нʼэргэръук мури нʼинкʼэймури мытчейвэквэт гойгогты мыткалеткорантамык	
эквэтыльымури яральа ныгитэмури йыкʼунтэтыльымури	
ергытэгнык гымо тытаалгылятык	
морыграк кʼача панэна нууйъэткʼин кʼол оʼравэтльан	
«ыммэмы» — эмкʼэлелвынэ тивык ынкъам ынкэкʼэй кʼынур тывалёмынат ытльэн вэтгавыт «кʼылетцын кʼылетцын эрынкʼукʼэй»	
ыннʼин гымо нэначагчечанʼкʼэн ыммэмэнэ эрынкʼукʼэйыну нинэлгыкʼин	
калеткомгок титэ русильымил напытвыныннатгым эрынкʼу эвыннынну пэлятгъэ	
…нытаалгылятэгым ынкʼэнакʼаегым вай нылинʼвиттэтигым ейвэчу нинэлгигым амынан пэлятыльын эмнунʼкы ытльакʼай… льэленʼкы гэкэнʼэ гэпкитлин нʼалвыльэпы гымнин ынээльын	
ынан рымнʼылявнэн кʼонпынʼакватыльын ченэткʼаата ытля мургин ытлыгэты	
янор люнчичевэ титгъэк ынкʼоры тымаччемгъонʼнʼогъак «этааны ыммэмы кʼырым нынватын морыкы тэытлыгнʼэ мэнʼин гэпэлкʼэтлин въэткойнʼын вама гымо еп элвэтинʼэтыльыкʼэю вама»	
ынкʼоры амкʼынкыткытык рагтык амнонʼэты маскʼонпы ныглёйгым ыммамана маскʼонпы рэто нинэлгигым ыммэмэн кʼуликʼул льулкʼыл… эвын мэйнʼэтык нʼэнкʼайытвагыргын малкʼонпы нэнакэтъойгым	
«вэчьым танʼкʼэглынангэт ивыркын ынпыначгын павъе кʼутти вагыргыт эмэлкэ гэпыткʼыетэ гэпыткʼыльутэ гапыткʼыяата	» — ыннʼин чемгъотвагты тыйылкʼэтык пэнъёлгык кʼача	
вакъотвальык тэминнʼэтыльык павъена кʼача	
инъэ ынан инэныгъеквъи	
чаёкванма инэйылгъи танʼпэравалы ынкъам иниквъи — гыныкы кʼэвииръу	
нинэнригым нитчерэкʼин валы	
люур вай тымгок мынгывэвральатык — нинэнригым тынкʼымэлгынвыкэн валы тэкэмыннʼин пэральын	
ытръэчым гыкʼуйгыльын… «павъена пиринин пэлкʼэтыльин валы	
— тиничгытчимгъугъэк	
— лымэвыр ынан инэйылгъи чиниткин тэкэмыннʼин вальын эмивык кʼээкʼын раягталытвагъа ынкъам виин ракʼылкʼыл пэлкʼэткин валы	» гэмо гымнан ынкʼэн нʼоткатагнэты	
ыннʼэнъылё мури павъе кʼаантальо гинмури	
улвэвык нʼэлвыл маракваамъёлгык ынпыначгын чывачгынлегъэ	
тэнʼгитэнин гынмылкин кэвын мэнʼкʼо мытъялгынмык ынкъам мэрынрэкʼэй иниквъи — нʼаанэнмаёлгык гэнылвэтлин гымнин ытлыгын	
вытку яврэна нэмэ ынкʼо мытратагъа	
…павъе гынмыеп нʼалвыльэты нылекʼин гымоым нылвавэгым чимгъулвэвык нинэгитэйвигым маёлгын ынкаткынкэн мэлгын кʼынур нинэльуйгым «минʼкы нэмыкʼэй кʼол маёлгык варкын гымнин ытльакʼай	
кʼэйвэ эты кʼулин ынкʼэн ваны тырэльунʼын	» валкаʼаральын рулвэт пынʼылтэл рэнʼъатвывакъонвыкэн ярайнʼын	
ынкэкин ралкочыкойпы рулвэтынэ нинэгитэкʼин рагролмын ынкъам нинэльукʼин гынонъылёръокэн панʼъэвнʼытомаобенма мыкэтыльын ынкʼо галяльын кʼамэтварагты оʼравэтльан	
ымыльо ныгагчавкʼэнат	
ымы нʼаанкʼэн нʼан аʼачек чивмиръыльын ынкъам манэгкʼонагльанджинсыльын – кʼымэглюур ныкытгынтаткʼэн	
накʼам колё итъылкʼыльын ръэт… инъэ вэтгавъёлгэпы нанымнʼылявын рэчьэченʼэтгъэ  градусыльо рагтыйгатгъа  метрмэл йыкʼэльу секундак	
ыннʼатал выентэтэ вальын ынкʼэн кʼивъечьэченʼ рэнʼъатвывакъонвык анадыркэн	
«мурык эмнунʼкы итыкым ыннʼин ботинкальыкʼай пэтлекʼэй нъыгтыкватын» – ярак амэчатыльын аʼачек чимгъунин рулвэтынэ	
ынкы кэтъонэн кытооркэн вагыргын кʼликкин мытлынʼэн парол гивинʼитти яалегты титэ гитлин солдато	
кэтъонэн льэленʼкы сапогыльыкʼай ытлён ныгагчавкʼэн мылявынвы овэчватынвы гарнизонкэн клубэты	
эʼквыргъам нʼэнку приморьек минʼкы гъармиятвален нʼаргынэн омынʼ вальын нʼуткэкинэк нʼоткʼэн эйгыскʼынутэкинэк эʼмитлён малымыльорык укʼэлю нэлгыркын… «мэнигэвиръэ гым итык чиккʼырым ымы кытэкʼэй тъылкʼытык льэленʼкы нʼалвыльэты» – ынкы рулвэтынэ кэтъонэн чимгъуу лыгнин чычетнымным валкʼаран вальын чекыяа гэлянʼкʼачормык	
ынан кэтъонэнат нутэтумгытнʼэлвыльыльыт «пагченʼгыргыт – мэвын рэкʼыркыт игыр	
ытлыгын рэкʼыркын	
кʼэйнʼун нэмэ чикинъэ нʼалвыльэты кʼыти лымэвыр нʼайыткынатэ ынкъам ынкаткынгыпы нутэгитэнэнʼэтэ гитэркынинэт эвиильыт кʼаат – атымнʼэтвакыльэн	
кʼымэлым ынпэвык панэна еп ныкытгэмкʼэн нымытлёкʼэн	
атымнʼэракʼыльаткыльэн нунтымкʼин	
имырэкʼык атымнʼэгагчавыльаткыльэн нытгипкʼин	
гым панэна имырэкʼыльигым инэнинъэйвыркын… гымнаным мэнʼин… мэнʼин гымнан ымы аʼкʼатъарынʼынʼ рыйголявынвы	
нʼээкык энмэч мэйнʼэти эмиче	
эʼми минʼкы игыр ытлён	
вай энмэч амнʼырооткэн гивинʼит эльукэ тынтыркын – палкʼаттагнэпы нʼэвъэнкʼэй гивынʼы	
нʼээкык ынкатагнэпы вэлер ымы кʼунэче нъыетыркын ытлыгэты ынкъам мэргэты амнонʼэты кʼонпы лыгэн – ымы льэленʼкы ымы элек – ыннʼиннʼит нымытвагъэ ынкъам кэлиткугъи гуйгук	
ынин нъэлгъэт игыр кʼликкинэт эленʼнʼитти…» чьачанʼльоргыкʼай гынунэтык рулвэт тэнмавымгогъэ отпускынвэты – тэнʼвытку въэтагнэпы нʼэвъэн	
эʼквыргъам нивын янор ныринʼэн въэнʼэты – нʼэнку румэкэннʼыт кʼорагынрэтыльыт	
ынкъам вай рымагтайвэ умэкэтыплыткугъэт чавчыварамкыт	
накʼам ванэван эмытри лымнʼэ рэмкыльыгинив ынкъам эрмэгинив тымнʼэмэкыгэнэв акʼаагъевкыльэнат оʼравэтльат омакатынвык гатваленат	
малтымнʼъатав гавэтгавчерленат	
энмэн гатвален съезд ытръэскʼэв еп вальын кʼликкʼэв век	
игыр эмъэкʼэйгэтык лымэвыр эринʼъэтвыкитэ ытлён рулвэт – валкʼаральын лымнʼэ делегаттэ алкʼатваамгыпы пыкирыльыт лывавыркыт ринʼэк яранʼкʼачагты	
рулвэтынэ нэнаяакʼэнат чеварорыгльан пальто ынкъам милютнэлгыкъэли овъаляпэральын	
вакъогъэ ытлён диваныткынык тъэратконвы чотатэ рэлпэты пэнтон – вытку льоё омаканма	
пэнто – элкʼэтвээмыльын нынʼинкʼин кʼорагынрэтыльын ныкорыкʼэн	
рулвэт эвын гатъэраткомголен титэ люур пэнто мынгынэлёгъэ рилпынилюгъи ынкъам мэрынрэкʼэй иквъи – толяй толяй кʼыгит	
рулвэт лыленвэнтэти ынкъам эчичевкэ вагты нэмыкʼэй мэрынрэкʼэй иквъи – энмэч			
мытринʼэркын	
– ванэван	
нʼаан кʼыгитэгынэт кассак эймэвыльыт	
– ииым	
– нынʼинкʼин нʼэвыскʼэт ынкъам ынык кʼача вальыт нʼинкʼэгти – льуркынэт	
танʼыннаны вальыт	
малпыткʼытакалгыт	
– лымэвыр аʼтав ыннаны авэръэпыльыт – люнʼпэгчинʼэтыльын рулвэт мэнʼин нэмэ лылянныматэ	
пэнтона эʼтйиву люнʼылгэ рыннин тэнʼытръэч ивнин – кʼоо	
мурык элкʼэтвээмык нэмыкʼэй варкыт пыткʼытакалгыт – нʼинкʼэй ынкъам нʼээккэкʼэй	
аʼмын ивкэ ымы гымнин титэ нъытванат			
ыннʼытэкʼ гиину тытчыгъэн нʼэвыскʼэткʼэй	
путурэк ыннʼатал нымлыкʼэн	
оʼптыма кытъымэтыльын чемыскʼыянвык лялгыттъатынвэты тылельын ыннээн ипэ минʼкри ыʼмнилюльын пыльыльык айгыпы кытрэватыльын выквырмагтыльын пинʼкучитыльын… толяй гыниным эʼмитри нʼэвъэн нэнэнэт	
рулвэт авъеткынка нытвакʼэн лёнʼочыткольын – ыʼръэ нытъирэткукʼин	
– аны аны кʼыгит	
– нэмэ рилпынилюнин пэнтона олыльын ыныкы рулвэт	
– нʼаанкʼэн нʼэвъэнйыръын ятъёлкъалельын ынанъыттъыёча рэнъэлнʼыркын… эплеэн мынэймэвынэт	
амынан пэлятыльын рулвэт кавэты олгъэ диванэты панэна люнʼпэгчинʼэтыльын ракʼэты	
пэнтоым пэтле ети еп авакъока иквъи – ринʼэркыт таннʼынотагты	
гъывэкʼучитэ	
кыминʼыт ымы	
нʼинкʼэгти кʼэйвэ пыткʼытакалгыт	
ыргин ытлыгын – таннʼытан ынкъам… рулвэтынэ лылянныматытвагты танʼавъеткынка нэнапалёмтэлкʼэн пэнто	
кытамчачва элкʼэтвээмыльын мэрынрэкʼэй вэтгавынʼнʼогъэ – морыканʼкʼачагты тылеркыт	
вытку ынкы рулвэт лыленвэнтэти – ылён микынти кытпагченʼо лынʼыркынинэт пэнтона	
ыннʼин чемгъома тэкэм ырыккʼачайпы галягъат покʼыткынэты нылгиниквыкʼин элгыкʼылявыл экъэликыльин ынкъам нʼиннʼэвыскʼэт танʼколё тиркырэгылгыльын	
нʼэвъэнэ нинэнрывинрыкʼинэт эккэт	
ятъёлналгыкъалельын нʼачгынʼкʼач налгынʼойнʼыэлгэкʼатыльын ымы ятъёлналга иʼннычурмэтыльын танʼпальтольын ыплылясапогыльын – ытлён нымлытылякʼэн кʼэйвэ алымы рырывэнрыёттэ нʼалгыл нʼинкʼэгти нывиткʼильэткʼинэт тыляма	
ытри малнʼыроча эленʼитыльыт	
рулвэтынэ кытэкʼэй волвакы льунин ранъав нъэлыльын льулкʼыл нʼэвъэнйыръин	
рулвэт витылкʼиви – минʼкы гэльулин ынкʼэн льулкʼылкʼэй	
титэ	
ныгтинʼкʼин ивльинныльын… «авнатымнʼэгэтайвыка ыʼвэкʼучильын нʼэвыскʼэт» – ымы ыннʼин чимгъугъи рулвэт еп авакъока минʼкы покʼыткынык ырык кʼачайпы галяльын ройыръын	
нэмэ лылянныматэ ынкъам тэкэм ынкы валёмнэн вэтгавъёлгэпы рымнʼылявъё пынʼыл – вакъонвы билетынкалыровымгоркыт ринʼэльыт москвагты самолёта 	
рулвэт витылкʼиви лыленвэнтэти гаглыгэтанэн рэкʼъум нʼан покʼыткын рэлкукин	
кʼылявыл ынкъам нʼэвыскʼэт ганʼэнкʼайма гэлкʼутлинэт ынкъам нʼытонвэты гэлилинэт тагратынвы ивтылкин этажэты	
– рэкʼулым мыткынтэчьэт виталик – пэнтона ынкъам ролватына кʼачайпы галяма иквъи нʼэвъэнйыръын	
– амынан кʼылгэлёгыргын ыммэмы телефонгыпы лёнʼынвэтгава мытынтын… ынкʼэн кʼуликʼул – тынкʼы гивынʼэн	
– вай вай гымнин нʼээккин кʼуликʼул	
– рулвэт кʼутыскʼычети ынкʼоры мэрынрэкʼэй вакъогъэ нэмэ кʼути	
пэнтона энэчгытэты нинэгитэкʼин капчачавыльын валкʼаральын	
– эплеэн нэмыкʼэй мыгитэскʼивынэт – кʼынвэр иквъи рулвэт ынкъам еп очка нʼытонвэты гаглычайвыэʼ	
акваттэнмавыльэты эймэквъи льунин вэтчатвальын нʼэвъэнйыръын	
кылылятаёчгыкʼайчыкойпы нʼэвыскʼэтэ йытонэнат паспортыт ынкъам билетти йылнинэт ыʼвакʼочегты мэнʼин ыʼттъыёчанʼкʼач нытвэтчатвакʼэн ынкʼоры яал нъэли чемоданык кʼача мэнʼкаткынык нывакъотвакʼэнат нʼинкʼэгти	
– гыыт… гыыт – гивынʼэйгыт нʼээккэйгыт	
– рэймэвык нʼиннʼэвыскʼэт пынлёнэн рулвэтынэ	
нʼэвыскʼэтэ пынлыё этъым ыʼръэ ленʼвалёма нинэнтыкʼин эймэвыльын ынкъам вэтгавымгольын оʼравэтльан	
амвыегыргэпы нинэлкылкʼин ыныкы пынлёльын	
вытку мэскʼээкʼын вак лыгимэрынрэкʼэй агагчавка таалгылятэ	
эчги льунин агтынпыкыльэн кʼлявыллыгъоравэтльан люнʼиничгытэтэ итгъи ытръэч лылянныматэ ынкʼоры ынкэкʼэй нэмэ лыленвэтэти	
лылечурмэ рыкалырова рыгйивэннин вэтчатвальын билетынчечьатынвык вальын кʼлявыл гагчыскʼэты выквачьата накʼам аалёмкэгты иквъи – экʼуликэ экʼуликэ	
кʼэглынангэт гым – гывинʼэйгым нʼээккэйгым	
нʼаанкʼэным – гымнин ыʼвэкʼуч	
гытым микигыт	
чамъам виин ратан – кэмаквыргэгыт эʼтки тыгагчавыркын – чывачгынлескʼычатэ нʼэвъэнйыръын	
этъокʼаакʼын вак гакымэнʼыма ынкъам гачемоданма ытлён ынкъам ынин ыʼвэкʼуч рэнʼанʼнʼокэн нʼытонвэты эймэквъэт	
ынкʼоры амэчатгъат… амынан пэлятыльын рулвэт кʼээкʼын ыннэнленʼкы вэтчатваэʼ	
гитэк – нонтымытвакʼэн	
вичу мэллюнʼылгэ нинэнтыкʼин мэйнʼывыргыргын рэлкукин выквыралкойнʼэн танйыръатъё мыгпыкитльэ ынкъам акваттэнмавыльа оʼравэтльата… ынкʼоры тыттэти нʼирэкʼэв этажэты	
пэнто гакоргавлен ыныкы	
элкʼэтвээмыльын нэмнʼолкʼэн амынан вак ынкъам етинэнʼу рулвэт равэтгавымгонʼгъэ	
кытъаткэ валкʼаральа вакъоплыткок пэчайвынэн – ивкэ нʼалвыльэты пэтле мэквэтыркын	
– янор мынтъирэтку – рамыннонʼэты очнэн пэнтона	
кʼээкʼын авъеткынка вагъат	
люур вай – ракʼылкʼыл	
– ръэнут	
– пэнтона пынлёгэтанэн рулвэт	
– тыльунэт ытри – ынан очнэн	
– микынти	
– нʼээкык ынкъам ытлювъёкʼагтэ	
– минʼкы	
– ивтыл	
ятъёлкъалельын	
нʼинкʼэйыльын	
– рэкʼулым	
– итыкым… ытръэч… – ии	
– мэллюнʼэлкыле инэнтыгъи нʼээккэтэ – пыннытвагты иквъи рулвэт	
– ыʼръэ юрэкʼ люнʼэлкыле… кʼутгъи рулвэт	
эймэквъи кʼэргычьэты	
кувлювльульын унмытиркырэльын чемгъотвальын	
накʼам лылет ынинэт тылкʼэргатгъат тиркыкʼымчучьыгйит нъэлык	
эвын гэнивлевръулин эʼквыргъам ынкʼэн йъарат коргаво люнʼылгэ рулвэтынэ	
итыкым тэпэнинэнʼэ нонтымытвакʼэн ытлён	
эчгиым льунин гынмылкин аʼачек джинсыкʼонагльан рэмыннунʼи	
гынмылкинэк лёнʼгагчавыльын нʼаргынойпы тылельын	
«кʼэмиплыткуиʼ омаквъэ» – танʼычьэты гитэнин рулвэтынэ омэчаттыляльын аʼачек	
рыроватгъэ кʼэргычьэпы	
эмкʼэлелвынэ нывэтгавкʼэн «яранʼкʼачагты амнонʼэты мылиркын…» диваныткынык вакъогъэ	
пэнто – элкʼэтвээмыльын гэйылкʼэтлин	
нылгинынʼинкʼин льулкʼылкʼэй – оʼптыма нʼинкʼэй	
еп этэнлелюннʼэкыльин онтымытвагты игыр ныпэракʼэн	
«ыʼмнʼот аʼмын кʼынвэр нэмыкʼэй улвэквъи къалетвыма – рэмыннунʼгъи рулвэт	
– аны яранʼкʼач этъопэл нъынъэлыркын нʼэлвыльык	
нʼэнкуым… кʼэйвэ эты раматанʼын гынмыл тывъё путурэнʼэвыскʼэткʼэй	
кʼэйвэ эты нʼэвыскʼэткʼэй гыныгрээн рэмнунʼэты			
ымы тури тэувэлельынʼэ элкʼэтвээмыльытури кʼынвэр акʼаака рэнъэлнʼытык…» ръэнут лымнʼэ чимгъуу лыгнин рулвэтынэ ыннʼэнъылё рэнʼъатвывакъонвык гэмо	
нивкʼинэт въэнʼгыпы пыкирык отпускымгогъэ ытлён	
априказка аманэлпынрыка	
ытръэч нивын эрмэрык «кʼыпанʼъэвнʼыторкын»	
йъилгынʼит галяк эквэти вездехода нʼалвыльэты – пээчвагъёнрымгогъат чавчыват	
лыгэвиръыльын омавэръыльын	
йымнэнат лыгиплекыт еп нʼэвъэнэ тынэёттэ	
тэнʼэвиръыльын ныкытгэмкʼэн галгэтанʼлялёпарэлен	
амынан гэмэчльупээтлин – тэнʼвытку	
кʼэлюкʼ ыннʼин нивкʼинэт валкʼаральыт амкʼынэргатык гуйгук вама колё гъэкʼимлюлин накʼам тэнʼимыръэнут гэлпылин – энарак ченэтракоттыракʼайык лыгититэепкин тайкыёк	
ярайыръыт вилю нинэлгыкʼинэт самогоныннʼак нэнаяакʼэнат	
ыннʼатал кʼытлыги анʼъачгыргын эʼкʼимлюльэтык	
«эмнунʼкы тырэмэлевы – нымычвынаткʼэн рулвэт	
– ынан юрэкʼ ымы вагыргын раплепаквъа…» эʼлвач тиркыкʼымчучьу нъэлыльын гырголяттыляма тиркытир омынʼ нынъэлкʼин нʼаргынэн эʼквыргъам ванэван кытйъарат кʼэлюкʼ панэна еп ныкʼэвъявъентокʼэн ыʼльыл нʼайгыпы ынкъам нотаскʼэпы минʼкы нʼан кʼувликэ нывытрэткʼин лыгэран эʼлвачын	
иаʼм ылён ытлён эʼлвач гатаранʼлен тэкэмынкы ныкэпэгляваамчормык минʼкыри ымы люнʼэймэвыльыт ынинэт чычеткинэт ынкъам нутэтумгыт нымкыкʼин йъилгынʼит	
нивкʼинэт титэ нʼан лыгитэленъеп ыннʼэнванвык кʼол итгъи ныкитэ нутэскʼын пэглягъэ ынкъам выргыргыэрэтгъи минʼкыри нʼан эвтылягты ынкъам томгатгъэ онмычыкойнʼын эʼмитлён ынкэкʼэй мимлыйыръэтгъи ынкъам томгатгъэ вээм	
оʼравэтльата ынкʼэн натвынʼнʼогъан ныкэпэгляно	
ыннʼатал ыннʼинныкитэ выргыргын кытйъарат нымэйнʼъэв гатвален гавалёмлен рыров гыролмакы	
ынкатагнэпы рэмкын нымкыкʼин гивиткунʼит гъэнкʼэръулин эймэвык торваамэты ивэ этааны ынкы нымытванʼнʼогъат кэльэт	
вытку галяк оʼптытъар тынʼэрэтти титэ оʼравэтльата нантыяатынʼнʼогъан ынкʼэн ныкирит лыгъоравэтльарык нэмэ найъонʼнʼогъан ынкʼэн ваны эʼквыргъам ымы мэнʼин ынкы ныкэпэгляк кʼача лёнранымытванʼа итгъи	
ытръэч гатвален кʼол оʼравэтльан ыннʼин чимгъугъэт нутэтумгыт мэнʼин лёнʼайылгава итгъи кальагты ынкъам ыннʼэнванвык таранʼкы	
кʼутти чавчыват ялгынма эмнунʼкы ганʼалвыльыма эʼлвач маскʼонпынʼ ярачыко гатвата минʼкы гатымнʼэтвальата кʼынур кʼырымэн чавчыв ягна нʼирэннʼэвык кʼол раглынʼано итыльык микын ытръэч кылгынкэн эленʼитти нʼирэкʼэвыным кʼоянʼын – кʼымэк нʼирэкʼликкин	
чинитым этынвэн атъылёкэйъэлгык нъэлгъэт нʼирэкʼликкин мытлынʼэн парол	
мачынан раглынʼа нынʼинкʼин кытвыл гыпильу нъэли	
эʼлвач танчемгъогты нытвакʼэн кʼэлюкʼ нʼинчьэн нʼэвъэн нэмыкʼэй гэйгулетлин ванʼэк ывик гыпильэтык ыныкитым ръэнут нэналвавкʼэн рымигливэвык ынпычьэ нʼэвъэнэ нинэтэнʼнинъэйвыкʼин – кʼнур нʼан гичик ынкъам рыныпъавык ынатэт рырынгиивык ынкъам ракваттэнмавык рэмкыльыт лыги лынʼкы ръэнут вэтгаво гэлгэ кʼляволык рээн лымнʼэ минʼкри вальыт вагыргыт варкыт чавчывэн эʼмитлёнат танʼгэмо микынэ титэеп гаркылямголенат	
нʼирэкʼ эккэт эʼлвачын ынпычьын нʼавъангыпы микыргин нъэлгъэт мынгыткэн амнʼырооткэн ынкъам кʼликкин эленʼитти янра нынымытвакʼэнат гэнʼэлвыльылинэт	
нʼэлвылым эʼлвачын ныгынриткʼин кʼутырык – ынинэт чычеткинэльэ ынкъам нʼирэкʼ таннʼа микыргин кынмалкэн лыгэран кʼонпы нытвакʼэн нʼэлвыльык кʼача	
инъэ тэпэнинэнʼэ кʼонпынʼ ыттъыёл нʼытогъэ ярачыкойпы нʼинчьэн нʼэвъэн пэлянэн ынпычьын нʼэвъэн ёрочыко ыргин ыʼвэкʼуч кʼача	
раглынʼана мачрыровагты тъыттыскʼивнин рынрыё мранʼмынга эʼчуулгын ыттыльын	
тъыттыплыткук эʼчуулгыйыръын лыгъоравэтльанʼава нʼыратагнэты рывиривнин кэркэр рывытрэвнинэт элгыпэральыт льольот ынкъам ывик пиркʼыгъи лётанво	
энмэч ныванма ралкогты люур лылечурмэ льунин ръэнут нʼан аёльатэты вальын мэрынрэкʼэй ынкъам тэнʼэвыргыргыкэ нылекʼин рэпалгоолгынʼкʼачагты вальыт мынгыткэнкылгынкэн вэкʼэнмич урэльу ранмэпы	
тэнʼгитэк ынкʼэн раглынʼана элкылнин мэлкʼынур иʼны	
кытэкʼэй нывилык танʼывъентонвы лыгъоравэтльанʼав мэрынрэкʼэй рымагтэты тылегъи яранʼкʼачагты рэскʼивинэнʼу эймэквъи ёрогты рывэнтынин ынкъам мэрынрэкʼэй иквъи – яракʼачайпы… лейвыркын… иʼны	
– аʼ	
– валёмык ынкʼэн кʼутыскʼычегъи нʼавъангыпы эʼлвач ынкъам рымагтэты амнʼылёйвыка рытык рэскʼивыльын чоттагнатгъэ кʼонайгыпгъэ ынкъам эръэпыгъэ	
авэръэпыплыткок кʼлявол кʼээкʼынукʼэй чемгъотвагты авъеткынка вэтчатвагъэ	
ынкʼоры панэна еп ёрок кʼача вэтчатвама чывачгынлегъэ раглынʼанʼкʼачагты ынкъам вэтгыры иквъи – ынкʼэн кʼырымэн иʼны			
тэвъэл тэкичгытъул ыпатъё кʼыёгынат гымнин лейвыкин имтитэючгыкʼэйчыку	
ыннʼин ивыплыткук янор пылягтыгъэ ынкʼоры йытонэнат лилит къэли ынкъам ричит гаваляма янʼагты вэкʼэтгъи мэнʼкʼо йытонэнат пойгыкʼай ынкъам чаат рытрилнинэт ынкʼэнат тытлыкагыргык кʼача	
ёрочыкойпы пинтыкʼэтыльэ ынпычьэ нʼэвъэнэ энмэч гэчимычвиткулин тэкичгын кʼаматкынык ынкъам чотык кʼача гэтритлин	
этынва пэглиннинэт тъэр тэкичгытъулти нымэпаквъэ кокайпы	
ынкʼоры кʼутгъи пирининэт ымыльо рытэнмавъёттэ ынкъам нʼытогъэ	
эʼлвачына гитэнин чиниткин райыръын – орвыт уттыт вальыт тытлык кʼача нʼаргынонʼкʼач лымнʼэ кʼутти ръэнутэт	
ымыльо яананʼат пэнинэк нытвакʼэнат кытъаткэым кʼол рэпалкʼоолгык минʼкы нʼыркирук гэнумкэвлинэт тэкичгыт льунин унъэлнʼилгыт эномато итыльыт ганпанрэвавленат	
эймэвык орвэты эʼлвачына тэгилигнин нʼыркирчыкун ынкъам чичеквъи ынкы тъарынʼ гэнъэтлин ётваё	
«нэмэкʼун кʼэглынангэт гэнагтолен	» – льулкʼыл ынин челгыръогъэ ынкъам витэтгъи чичевэ мэнʼин гэргыткулин ынин гаймычьык	
кытъаткэым ынкʼэн мэнʼин раглынʼана гатвылен иʼгу энмэч люнʼвытрэтыльын ярак кʼача	
пирик уʼмтигыт нычивмыкʼинэт ынкъам пойгыкʼай ваалык тэючгыкʼэй ынкъам чаат эʼлвач чывачгынлегъэ нʼавъанынʼкʼачагты вэтчатвальыт ярак кʼача ынкъам иквъи – арагтыка тиритгъэ оʼптытъар ыʼлёт – ынкъам кытгынтакватгъэ вэнвыеквэ тульыльин	
льулкʼыл эʼлвачын ганнʼэнапэрален кʼэлюкʼ эмэлкэ нэнтэрмэчьынʼэвын ытлён	
ръэнут ынкы эʼлвачына чимгъуу нинэлгыкʼин эквэтыльэ ярайпы кʼоянʼына ынкъам раглынʼана гэмо ымы чимгъуу люнʼылгыльын	
ытри тэленъеп гэкэвлинэт инʼкʼун ыргин ыʼвэкʼуч гайманʼэн мэчынкы ръэнут атвыка танʼавэтывакʼ минʼкри кʼол ниткʼин нэквэткʼин	
игыр ыргынан тэпэнинэнʼэ танʼавъеткынка напалёмтэлын эквэтыльын этъым ивэ кʼутырык кʼлявылырык кʼырымэнат оʼранʼ тывъёлкʼылтэ чиниткинэт чимгъут ынкъам тэгъенʼыт ымы чычаткэнарыкы ынкъам кʼутти вагыргыт кʼырымэнат лыги лынъёлкʼылтэ кэтльальа – нʼэвыскʼэтэ	
эʼлвач нылекʼин вэнвыеквэ тульыльин	
лыги лынʼкы инʼкʼун нʼоонкʼэн ыннʼатал нинъыкʼин ынкъам накʼам мэченʼъэлеткыльин эʼлвач вэнлыги нымычвынаткʼэн пэтле ынан райъогнэн гынтэвыльын	
«рэкʼъум	» – эмкʼэлелвынэ иквъи ытлён энмэч мэчунтымэвык ынкъам йыкʼытчомгогъэ эʼквыргъам ванэван кытйъарат минʼкри кʼун гырокэнат ыʼлёт нивлыкʼинэт ынкъам гэръэлин ымы агагчавка итык лымнʼэ нʼан этаны тульыльын чимгъуркын инʼкʼун эʼлвач кʼнур кʼонпынʼ кʼырым ныкапчачавын ынкъам кʼырым ныкʼылгилюнинэт тольатъёттэ нʼирэкʼ мачвэт чит кэлваеты ръатчавъёттэ	
эʼлвачым тэнʼвытку алванʼ итгъи ынкъам тульыльэ еп гэмо нинэлгыкʼин ынык вэлеркылельын этынвын ынкʼэната лёнʼгагчавыльын гынтэвыльын яранʼкʼачагты тылек ынкъам еп люнʼыйкʼунтэтэ гитлин	
тульыльуым тэкэмыннʼин гэчимгъулин эʼлвач гитлин ынин йъэлгытомгын кыргыян мэнʼин нутэтумгэ нытвыкʼэн кыргыянвыкʼаё	
кʼэглынангэт ынкʼэн чавчывакʼай чевтъалявыл ынкъам кыквапатъолпэральо гатвален	
кыргыян рулыльу нылгыкʼин – лыгэным эмъыттъымыт ынкъам эмгылгыт	
ытръэчым ынкʼэн эмльук ипэым ытлён ыннʼатал аройвыльо кытъымыльо ниткʼин гыттэльу ынкъам кытгымыльо мэчынкы ынан нъынрулылтэвнин тымнʼалголякʼ мэнʼин микынэ нъымгонэн аʼрэк ынин тэгъенʼ – вэты йыръэтык роолкʼыля гытъэвыльын нанкʼын	
ынан лыги инʼкʼун нутэтумгэ тольыоʼравэтльат ганракʼылкʼылява гэнвэ нымнымгыпы	
кыргыянына тэленъеп гэйгулетлин ынкъам лыги гэтчылин инʼкʼун ымыльо нутэйиквин нʼэгти эмнунʼ – ынкʼэнат нэмыкʼэй эмэлкэ нымытваванвыт лыгэрат мэнʼкʼо мэнʼин аʼкʼанвынʼ	
кʼэглынангэт ылён микынэым ытлён ынкʼо нъынвынин мэнʼкʼо ытлён кʼонпынʼ лейвыркын чиниттэгъенʼэ		
«гым чинит этынвэгым	» – ыннʼин кʼонпынʼ нычимгъукʼин ытлён титэ минʼкри нытульыскʼивкʼин	
кыргыян нытэйнʼэткʼин маскʼонпынʼ тольатъё роолкʼыля алымы ракʼгыпы лёнʼнʼъольын ынин гатвален нʼэлвыл гынрэтъё эккэтэ ынкъам кʼутырык	
чинитым ытлён маскʼонпынʼ ляйвынвык гатвата – рамкыеквэйпы тольатынво ръэнут чачальын	
ымыльорык лыги ытлён тульыльын – въэнʼваамыльа талва таннʼыгнотатагнэты	
нʼинкʼэю вама кыргыян кʼол гитлин гэруучвэннʼылин пытлякʼ ыннʼин гэчимгъулин чинит	
ынан йымнэн иʼгнэлгын ынкъам каарачыко пиркʼыгъи атчыгъэ	
титэым нʼаргын вальыт нымтумгыт ымыльо рэскʼиквъэт пинтыкʼэтгъи рырыткунин эноматъё рэпалкʼоолгын мэнʼкʼокэн нʼыркэрчыкойпы йытонэн тэвъэл	
нʼинкʼэе румкэвнин тольатъё каарачыко минʼкыри ынкʼоры оʼптытъар ыʼлёнʼэт винвэ нылкʼыткʼин ронво тольатъё	
ынкʼэн тольатгыргын микынэ люнʼэлкыле гэнтылин ынкъам тульыльэтык кʼынвэр гэтэнʼкэвлин кыргыян… энмэч гэтэнʼвытрэтлинэт йъытэгнык вальыт нʼэгти титэ эʼлвачына льунин ыʼттъыёча ръэнут уунъынтыльын ынкъам ытлён йыкʼытчомгогъэ тылек	
ынинэт тигыт онъалгыналгыпагтылгыёттэ нитъытылекʼинэт ынкъам ыʼттъыёча тылельын пэтле танʼвытрынʼнʼогъэ – ныппылюкʼин нымайкыкʼэн иʼгнэлгэвиръыльын	
«такамытлён кыргыян» – эмкʼэлелвынэ иквъи эʼлвач	
кыргыянына нэнаяакʼэнат эʼгналгэпы тайкыёттэ эвиръыт	
нʼэвъэнэ нинэнникʼинэт ыныкы эвиръыт эʼгналгэпы – иръын кʼонагтэ къэли ынкъам ымы плекыт	
накʼам эръэты яаленʼкʼач тэкэм рэчетынвык гэннилин иʼгин налгынʼойнʼын	
ынкʼэнат йыпык эвиръыт ытлён тылвыиʼну ныпэранʼнʼокʼэн нэкэм титэ нылекʼин рымынгылгав нʼан пэкʼыткутэ нʼан тыттанма иʼннускʼык минʼкы ытлён микынэ аʼкʼайъонʼ аʼкʼалвынʼ	
эʼлвачына ыʼттъыёча кытгынта тылельын нинэльукʼин – кʼол ниткʼин нытаалгыляткʼн микынэ панэна еп люнльутэ нинэнтыкʼин ынык вэлеркылельын	
ытлён нытаалгыляткʼэн этъым амайылгавык ракʼэты – вай ръэнут юрэкʼ ынык рэминринэннʼыркын кʼэлюкʼ ыннʼин нычимгъукʼинэт лыгъоравэтльат эвын нʼаргынэн мыгкэльэльын	
ыннʼин эвын гитэ танʼымыльо тылельыт кʼувликэ гэрэкʼэ танʼавэтывакʼ гайылгыпкэра гачемгъокамаграта	
яачы таалгылятынʼнʼок кыргыянына ывэкгыпы элкылнин ынык инэнпыткэвыльын микын нʼан гэтаткогыргын	
титэым таалгылятгъэ кʼэглынангэт льунин вай мэнʼин ынин вэнвыеквэ тылеркын ынкъам кытэ нывилгъи чечавынво эты кʼэйвэ мэнʼин вэлеркылеркын	
титэым элкылнин ынык яачы тылельын йъэлгытомгын эʼлвач иничгытэтгъи ынкъам оʼранʼ иквъи «ээ	» ынкʼоры эмкʼэлелвынэ «вэлеркылеркын… малгапойгыкʼайма…» – ынкъам йыкʼытчомгогъэ кʼээкʼын рыроватынво ынык валяркыляльэпы	
– кʼынвииил	
– ынкы яачы тылельын кʼулильэтгъи мачаймавма кыргыянэты	
кыргыянына пытлякʼ лёнʼвалёма нинэнтыкʼин кʼолентольын эʼлвач ипэ танʼэтъо йыкʼытчомгогъэ кытгынтытыляк кʼэтэв ыʼльыл кʼэйвэ энмэч тиркытир колё ныгытлягнаткʼэн еп элгыкыльин ынкъам люнʼунрэпэтыльын гынтэвыльын	
кʼол ниткʼин кыргыян ныпакʼыткомгокʼэн кынмал гытката ынкъам мынга ынкъам танʼэтъо иʼгмил ныпэранʼнʼокʼэн ыннʼин кытгынтаттыляк	
йыкʼытчома тынэё эръэты эʼгналгынʼойнʼын нытанʼъэвытляткʼэн ынкъам аʼрэткочьо люнʼитыльын гынтавыльэты мэнʼин вэты нырэйкʼунтэннʼыкʼин эʼлвачгыпы	
нʼоонкʼэнынаым ергык нъэлык кʼымэк йъонэн кыргыян	
– аны кʼынвил	
– нэмэ кʼолентогъэ эʼлвач эʼквыргъам кыргыян вэлер ымы ночыткогъан	
титэ нʼан вэлеркылельэ йъонʼнʼонэн гынтэвыльын нэмэ эркыпмаёлгын ягна вагъэ ынкʼоры – эркыпнʼай	
ынкы кыргыян тыттатымгогъэ ынкъам нэмэ пэкʼыткутэ нъэлгъи пэтлекʼэй йыкʼунтэтгъи пэлянэн эʼлвач… панэна эйъыкэ нытвакʼэн нʼаргынэн нъэкʼэгниткʼин тылельыт ынкы къэлитвыгъэт натваалынат къэлит эмтэткынык гыргоча	
ыннʼатал нытэнтымгэткʼин ынкы амынан кʼаврыткатыльын гыткаенʼкы тылельин ыʼльыл танʼвалёмынʼ гыролмакы	
титэ тэркамэчатгъэ нʼэйык йъэлгытомга найъон ватыркаваамвалмыгыргын эʼквыргъам ынкʼэн гыройъэлгык нʼаргынэн ныкʼэргаткʼэн ынкъам ытри лымнʼэ мэскʼээкʼын тылегъэт	
кыргыянына вэты люнʼынэймэвэ нинэнтыкʼин эʼлвач	
кʼынвэр эʼлвач кʼолентогъэ – кыргыянвыкʼай	
мынынвил нʼутку мыныткив	
ытри нывилгъэт амъянра рыров	
йылкʼынʼнʼок рэлюуръугъэт кʼол тольатъё тэкичгэ	
ыʼлюгъэт мимлык пууръу ынкъам атчьатгъат ыʼлыткынык люнчимгъутэ вай ринэнкʼитэннʼыт – ыргин омавэръыт люнʼиткʼыевыльыт алымы ымъылёнʼэт гакытгынтытыляленат оʼравэтльат	
инъэ кʼлявылтэ мыгэчгъэт мачкынмал ынкъам ыннʼин авъеткынка рымагтэты кытгынтакватгъат	
ыʼттъыёл эквэтгъи кыргыян чиниткин яранʼкʼачагты – вилюнʼэйык рымагтэты	
ытлён нытакʼэн маёлгыткоеквэ пэтле пэлянво эʼлвач мэнʼин гэлгиръэлин вэлеркылек ынык нычимгъукʼин кыргыян	
гынонъылё ыргынан найъон мотлыгытгын	
нивкʼинэт ынкʼэн гытгык гамаравленат таннʼыт ынкъам лыгъоравэтльат гырокы титэ еп гатэнытвален гытгын	
тымъёйпы ынкъам атынвыёйпы гэнмутлевлин гытгын ынкʼэната кʼэйвэ эмэйынʼкыльин ыннʼин гэтэныннынлин	
тиркытир оʼптыма ыʼттъыёлкэн ыʼлёк колё ныкʼэргаткʼэн ынкъам эʼлвач ампэляк ярак лылейпичгыт каргыльыт еп инъэ акавкэтынʼнʼогъэ чымъятык лылет ынкъам ынан малечьата рытынʼнʼонэнат пучьэчурмэ ынкʼэнат	
ынкʼэната йъарат лёнʼыйкʼытчота этынʼнʼогъэ ытлён	
ынан паанэн райъонʼык кыргыян эʼквыргъам панэна вытрэтыйгут нинэнтыкʼин	
«ылён иаʼм тырайъонʼыркын	
– ыннʼин нэмэ чимгъугъи ытлён льома ыʼттъыёча ныппылюкʼин ывиккʼэй	
– ытлён танымчанʼынво	
минʼкри	
ымыльоморэ мури ыннаны вальыморэ кытъаткэым тульэтык танʼэтъо чычеткинэльин – ынкʼэн лыги колё нытайынʼкʼэн… вэчьым иткэк тольатъё ынкъам маччачайвык тульыльын «кʼэйъигыкʼэвытрын»			»	
ыннʼин чемгъотвама ытлён ръэнут вай выргыргэтгъи ыʼттъыёча ынык	
эʼлвачына маленэнат челгатыльыт лылет ынкъам ытлён тэнʼгитэткугъи	
ынан льунинэт мачмранʼ вэнвэпы кыргыянын пыкʼарчыкойпы выргыргыринʼэльыт рэвымрэвыт эʼмитлёнырык нэчвигъэн чимгъун эʼлвачын эʼквыргъам нэнъурээтын оʼравэтльэн турчимгъун ыннʼот вальын «чеэкэй нымытваркыт рэвымрэвыт ымы лыгэн ыннанпыкʼаргыпы тэйнʼэтыркыт муриым…» – выентогъэ ытлён мачмайынʼкы	
ынкыым кыргыянына гармагтылен нʼэгны ынкъам ытлён эвытрыкэ гэнъэтлин эчгойгэпы гатален	
эʼлвачым чемгъонʼнʼогъэ «мырэкʼыркын	
мэлкʼырымэвын мыйъон ытлён… кʼэглынангэт экэвкыльигым нʼаргын вак ынкъам люнльутэ тынтыркын нʼаргынэн	
кыргыянын лылет люнтъыле ытлён мыкынʼгатвата нʼаргын – гэкэвлин»	
мэскʼээкʼын нывэлытвак ыннанванвык эʼлвач мэрынрэкʼэй танʼвэтгыры чывачгынлегъэ ынкъам чейвыгъи анʼкʼачормынʼкʼачагты ныкэпэглягты яранʼкʼачагты минʼкы ытлён нъатчаркын нʼэвъэнырык раглынʼана ынкъам кʼоянʼына	
ынан игыр аʼкʼайъонʼ кыргыян – кʼырымэвын	
эʼлвач лёнʼгагчавыльын тылек	
паак вэлеркылек ытлён танчемгъонʼ нъэли тымнʼалголякʼ ръэнут чимгъуу ынан гэтчылин ымы кыргыян	
«микынэ рэнымчевнин тульыльэтыльын кыргыян	
мэлкʼырымэвын	
ымы гымнан тылвавын	
накʼам иаʼм тывэлеркылегъэн	» – тэнʼимыръэчимгъун парэё ыныглевтычыку гэнъэтлин экъэликэлевтычыку игыр имтину пойгыкʼайык ынкъам тигык рээн итыльын	
кыргыяным ынкы титэ люнльутэ рыннин вэлеркылельын чимгъугъи «эʼмитлён ытлён	
эви лывавынʼнʼогъэ орапэлятгъэ	
читым алымы эʼлвач нытъивкʼин кʼэйвэ алымы маскʼонпынʼ рачыко варкын»	
кыргыян тыттэтгъи иквынʼэйык мэнʼкʼо тэнʼгитэнин яаё ынан тылян кытъаткэым эʼлвач минʼкы люнʼвытрэтыльын	
«мырэкʼыркын	
иʼам паагъэ вэлеркылек накʼамвэлер нъинивыркын	
вэчьым рэкʼи…» – кʼолентогъэ кыргыян	
ытлён нʼайыткынык вакъогъэ эгъянвык ынкъам качьарэты выентогъэ	
лымнʼэ мэскʼээкʼын чемгъотвагъэ «ныватгъэ	
вэчьым минʼкы пиркʼыгъи инʼкʼун ыныкит тыранватгъа нинэпирискʼычетын	
эналваквъэ йъок тэмъюнʼэ инэрэнтынʼыркын	
ытръэскʼуным ыннʼин иткыльин – эʼлвач эйгулеткыльин тэмъюнʼыткук ытлён ныкэтгукʼин»	
кʼынвэрэвын кыргыян тэгрэтгъи нʼайгыпы энарэрымгонво эʼлвач кʼырымэн эчвэчьын	
«вэчьым рэкʼи	» – ынкъам кытгынта нъэли вэнвыеквэ йъэлгытомгэн	
нʼоонкʼэным чывэптыыʼлёнʼэт люнʼыйкʼунтэтыльын – ынинэт лылет мэлкʼынур энмэчевын гэпыгтылинэт эʼлвачына малечьата нинэнтыкʼинэт	
тэкэм тиркытир йъык амэчатычьата гэтынʼнʼолен ынкъам гамачыгтыйгыръолен	
кʼынвэр тиркытир йъылыку эвытрыкэ нъэлгъи ынык пууръу ръачелгыпэральын кувлюкычьын нывиилвытрэткʼин гыргол	
эʼквыргъам гыроръольын нʼаргынэн нытанʼкʼэргаткʼэн	
эʼлвач нытгымэткʼин апъолтыкэгты ръэтгыпы тылек ытръэчым тэнʼвэнлыги кʼол ванвык кʼанъявнолгэпы тыляма итъунтэтгъи ынкъам пэкʼэтатгъэ ралегъэ эвтылягты эркыпкʼанъявчыкогты	
ыныкит нʼан мранʼгыткалгын арынʼкытка нъитын выквычыко этаны ивтыл нъирын оʼравэтльан ынкъам нъыкэгытрэтгъэн	
рынʼкытыльа гытката аʼрэнэн увик кʼанъявтолгык	
эʼлвач янор тальолкʼынʼэты кынʼэтгъи	
рэтинʼугнʼынин гыткакʼач выквык рынʼкытыльын лывавнэн ытръэч эмтъыле кʼолентогъэ ынкъам… чемгъонтымнʼэквъэ	
мыгэчгъи эʼлвач нʼачгывэкэткынык арычгытвагты	
гыткалгын рынʼкытыльын выквык нэгрыптъылкʼэн энмэчевын мэлымлельын	
кыргыяным микынэ гавэнвэпылен эʼлвач пыкиргъи ынкы минʼкы гакʼонпынʼавлен раквачальын	
эчги ынан льунин эʼлвач янор тагъенчагъэ ынкʼоры кʼолентогъэ – нырэкʼигыт ынкы	
эʼлвач валёмык кʼуликʼул лявтынгырголяквъэ ынкъам ынан рыкалыровнэн чиниткин гыткалгын	
кыргыяным энмэч ыныкы нытэгрэткʼин – мэрынрэкʼэй чаатъеквэ вотъё рэкʼык гыргол	
йъокым эʼлвач эвынʼнʼогъэ – како како мэй	
рэкʼи	
– эчгиым чичеквъи моонэн эʼлвач выквэпы рывантовык мэткиит кʼол выквыйнʼын рырултэннин эʼмилёната гаталялен гыткалгын	
рырултэтыплыткук выквыт кыргыянына чааннэн эʼлвач оʼмрыпэрэнэн чаат ынкъам элвэтинʼэтэ моонэн тинʼук гырголягты эʼлвач	
ганоратвавлен рыгырголявык	
титэым ытри гыргол нъэлгъэт кыргыян лыгэн ынкы арычгатгъэ ыʼлыткынык ынкъам оратвагъэ выентогыргын рыплепавык тылюнтымэвэ итгъи	
мэскʼээкʼын вак мэчылкʼутгъи нʼырапычга эймэквъи эʼлвачына рылининэт ынинэт кʼонагтэ мутлыткʼыевыльыт		 «эʼткинʼ колё» – эмкʼэлелвынэ иквъи кыргыян оʼранʼым – тэгыткынык тырэтрилгыт тыръэмэтгыт гыныграгты	
эʼлвач танʼавъеткынка нытвакʼэн	
кыргыянынаым рывиривнинэт тигыт эʼлвачына эмтэёттэ эмрэтрилнʼэ ынкаткынык раквачальын	
нʼоонкʼэным панэна еп лылянныматэты авъеткынка нытвакʼэн	
горатвален ыннʼин вак	
кʼынвэр мэрынрэкʼэй эʼквыргъам танчечавынʼ иквъи – ыннʼэ эвнъээʼткэ	
авъеткынка нытвакʼэнат ытри амынан кʼыннʼатгыргын эʼлвачын гавалёма	
кыргыянына унмыейвэчу рытчынин эʼлвач чемгъонʼнʼогъэ «ыннʼатал тотъэты вальын	
рэкʼъум вэлеркылегъи	
танымчанʼынво гым минʼкри	
игырым…» кыргыян вакъогъэ йъэлгытомгык кʼача	
«авнарагтыка	» – чит рамнʼылёгнʼынэн ынан эʼлвач пууръуымиквъи – иамʼ яранʼкʼачагты гэлийгыт	
– лылет гатъылынʼнʼоленат – мэткиит очыткогъэ эʼлвач ынкʼоры оʼптыкʼаакʼын вак – нʼутку кʼэнапэлягэ кʼэнанмыгэ… кʼыгтыгынат гымнинэт нʼэвъэнти ынкъам… кʼэнантэнмаквыткы кʼолевагыргэты… ыннʼэ апэляка ытри раглынʼа нанкʼыльын – авъеткынка нъэли ынкъам нэмэ малчемгъонтымнʼэквъэ	
кыргыянына танʼавъеткынка палёмтэлнэн эʼлвач илюльыкэ вакъотвагты ынкʼоры ытлён чемгъотвагты мачлявтынгырголяквъэ ынкъам гитэнинэт чымче вальыт нʼэйыт	
гитэнинэт нʼэйыт эʼмитлёнырык нытанʼынпэравкʼэн нутэнут	
танʼамалванʼ вальыт ынкʼэнат нʼэйыт	
«этаны ыннʼин гэриннʼылин тэнантомгынʼ – чимгъугъи кыргыян	
– ымы вай мури гым ынкъам эʼлвач нэмыкʼэй амалванʼ вальыморэ	
ытлён нымэйынʼкʼин ныкэтгукʼин гымым ныппылюйгым кʼупкʼыльигым	
гым тольыоʼравэтльайгым ытлёным этульыкыльин	
ытлён ярачыко пэнин вальын гымым кʼонпынʼ гэлейвэ…» ыннʼин чемгъотвама ынан гитэнин эʼлвач ынкъам витыскʼычетгъи льук эмутлыкэ нъэлыльын ынин льулкʼыл	
«въигъи	» – чимгъугъи кыргыян эʼквыргъам ынкы люур вай вытрытвальэн лылечурмыт виврэгъэт ынкъам кыргыян чичеквъи аёльытваркын	
«пагченʼгыргын ръэнут ынан чимгъуу лынʼыркынин	
въэгыргын ынкъам гырголятгыргын эʼэʼгты – нʼэнри нивкʼинэт лыгъоравэтльат минʼкы ымыльо качьарэты ганымытвата	
лымэвыр ытръэч йылкʼэтгъи				» кыргыянына чимгъуу лыгнин ымы чиниткин вагыргын люур вай тэнʼвытку кʼымэк нʼирэкʼлигче эленʼитыльу ченэтывэкэгты аʼкʼачемгъонʼнʼогъэ аʼнкʼатынʼнʼогъэ	
энмэчевын ынан люур вай чичевнин чиниткин аʼкʼалтатгыргын тармачьынʼгыргын йъэлгытомгэты мэнʼин игыр раквачальын арычгытваркын ыныггыткак кʼача	
«эви ынкʼэн игыр танʼытвынʼ ыныкы		
вииным ытлён чемгъонтымнʼэвэты вама…» – ыннʼин чемгъотвагты кыргыянына пиринин пойгыкʼай… кыргыянына тэнʼыркыленин вэтгав эʼлвачын рэквэтэвнин ытлён ыʼттъыётльарыкы гырголягты	
ынкʼэн кʼырымэн тагэннʼатгыргын ынкʼэн ипэ вагырга рывэтгыльавъё	
ынкʼэн ипэ лываквыргын итык инъэтичгу чычаткэнальэты титэ гыт ручеквъи	
титэ гыт гэкэвигыт танʼымыльо вагыргыт чинит рыкытвылевык… ынкʼэн ваны минʼкы гараквачален оʼравэтльан нʼоткатагнэты натвыркын эʼлвачьеначо	
лейвыльыт ынкʼо ивыркыт инʼкʼун ынкы мэлгынвыкэн ванвэпы  минʼкы гэнылвэтлин эʼлвач кʼонпынʼ ныкʼэргаткʼэн ынкачыкойпы кʼынур тиркыкʼымчучьын ныкʼэргаткʼэн нывъентыкʼин	
танʼгэмо ымы микынэ иаʼм ыннʼин ваннʼнʼогъэ	
ытръэч ыннэнъют яатльат вэтгыры ивыркыт энмэн ынкʼэн кʼымчучьын – нытуркʼин вагыргын чавчывэн ыннʼэнванвык мэнʼкʼо ытлён лыгитэленъеп йъык гэнъэтлин ыʼттъыётльарыкы гэквэтлин	
лейвыльыт ынкʼо оʼравэтльат тэнʼэвын гэнвиле ынкы мэлгынвык кʼача – энангнэнтынво		 … кыргыянына въильын гыролмакы выквытрэлнэн оʼптытъар пыръёттэ гитленʼуттэ энатрынэн	
рытрилнинэт гэтлянʼыткынык этчывыквыт инʼкʼун въильын эвнэнрэкʼэвкэ ыʼнынтын нʼаргыночьа	
ынкʼоры кыргыян нэмэ вакъогъэ лыгэн ыʼлыткынык	
ынкъам вай ынкэкʼэй вытрэтгъи вагыргын титэ кʼынур тэнʼуйнʼэ гэнъэле ымы ыннэн оʼравэтльан танʼамгынан гапэлята гыролмакы	
танʼамгынан	
ынкʼэн кʼынур тэгилгыгнин кыргыянына ытлён игыр пэлятык кʼувликэ нутэк	
танʼкʼэглынангэт ытлён гагтыпыннавлен рыпэт гэмэчкулюмкэтлин кʼэнʼъаёгты	
накʼам гагтыйгыръолен катгонʼ гэйъэтлин ыʼлыткынтагнэты	
мэскʼээкʼын вак ытлён тыттэтгъи маёлгык нэмэ тэгрэтгъи ынкъам чейвытылегъи ныкэпэглянʼкʼачагты	
энмэч волкʼытвэнʼнʼок пыкиргъи ярак эʼлвачын	
рэскʼивык авъеткынка кʼамэтвагъэ ынкъам йылкʼэтгъи	
вытку кыевык эʼйнʼэвнинэт кʼоянʼ ытри раглынʼа гыпильэтыльыт рэлку ынкъам ивнинэт – ватыркаваамвалмыгыргык тыпэлян ытлён	
эргатык гэкэнʼэ мытрайъонʼын	
эвиръыт ынан яаёлкʼылтэ кʼынтэнмаквыткы	
пыкиргъэт ытри еп ыʼлё	
нуттытурэгъэн въильын ынкъам намгон рытэнмавык элвэльин вагыргэты	
янор нананкʼынтогъан нэмутлытвыгъэн натагмален	
нэчвинэт мынгыкэн ынкъам гытгакэн рытрэт	
нанавэръэпатын турэвиръэ	
нэтрилын оттыткынык	
кыргыянына рыюнэвнинэт уттыт нэнылвэтын эʼлвач	
танʼымыльо плепы гэнлелин кʼэлюкʼ чавчыват нивкʼинэт энмэн въильын кʼолеванвык ныйкʼынъэлкʼин – кытвыл вэты ытлён рылватъёлкʼыл	
тэкэмыннʼин нэнтыгъэн егтэлыльэ	
ынкʼоры ыргынан нэймитынэт гаканʼкʼаат нэнвэннʼынэт чымкʼык тэкичгын напатын гынульын нанлывэкавын ынкъам напэлян мэлгынвык кʼача	
«ыннʼотым вай – кʼонпынʼакватгъэ эʼлвач – чимгъугъи кыргыян	
– эты кʼэйвэ кʼэглынангэт эквэтгъи нʼан кʼэлелвын въильин кʼээкʼын кʼликкин гивинʼиннʼит рэтлепыткугъэ гырголяйпы ынкъам ынкʼэнына рэльуркынинэт мэнʼин чычаткэнальэпы рэтинэнъэкʼэнʼыркын вагыргык – рэтэмъюнʼыткуркын рэтульэтыркын ръэкʼэлтэтыркын имырэкʼык	
кʼэйвэ эты тырайылгавынʼнʼогъа игыр тульэтык лымэвыр рымагтэты имырэкʼык тырэпириткуркын	
вэчьым кʼэлелвын въильин катгонʼ вальын чинит въильык…» – ыннʼин чемгъотвама кыргыян лявтынгырголяквъэ гитэнин йъын кʼынур нʼан ынан гэрэлкылнʼэ очыткогыргыт ымыльо ынкʼэнат мальакʼанръачнʼытовынʼ вальык пынлёёк	
тэкэм ынкы люур вай тиркытир уʼрэквъи йъылыкойпы энанкʼэргаквъэ льулкʼылык кыргыянын ынкъам ымыльо гыролмакы нутэйиквик ымы агтыйгыка нъэли	
– тэнʼгыйивкʼэв кʼонпынʼакватыльэн – мэрынрэкʼэй эʼквыргъам танʼвалёгмэч кʼутырык иквъи кыргыян	
раглынʼа ынкъам кʼоянʼ авъеткынка левтынилюгъэт ыргинэт льулкʼылти нэмыкʼэй ганкʼэргавленат гырокэнат номкʼэнат тиркыкʼымчучьэ	
оʼравэтльат тэнмавымгогъат акватынво ярагты	
кыргыян ытри раглынʼа ыннанорва эквэтгъэт вилюнʼэйык рымагтэты кʼоянʼым ныватгъэ ныкэпэглягты минʼкы ыныгрээн нымытвамгогъэ кʼол чавчыв мэнʼин нъэлгъи ыʼвэкʼучину ынкъам этынво нʼэлвыльык эʼлвачын	
нʼэргэрык раглынʼа кыминʼэтгъи нʼинкʼэй гъурэтлин	
ынан ынкъам кыргыянына нэныннэтын эʼлваскʼайыно	ганымытваленат гатваленат ятъёл ынкъам мэлёталгын	
ятъёлын яранʼы гатвален тинтинин	
милютиным иткʼилгын	
ынракʼым ятъёла тэннʼу лынʼынынʼонэн мэлеталгын  гымнин яранʼы тагныкэрыкʼэн гниным вускʼымчыку вальын	
элервугъи ятъёлын яранʼы тылгыгъи эрыкутым ятъёл тааронʼынʼогъэ мэлетагты  ивкэ гынык ярачермэты вэлер мылькʼытгъэт милютэкʼэй	
милютэтэ татлыгнэн вынэ кʼырым гнаным гымнин яранʼы воскʼымчыкомаро нинэлгигыт чама тэннʼу нылгыткуйгыт	
вэты ятъёл аракʼатынʼогъэ  инкун вэлер ярачермэты нъывэтгыльавнэн	
эргатык нэмэ ятъёл аракʼатынʼогъэ инʼкʼун тыллыкагыргэты нъылкʼытгъэн	
 вынэ кʼрым	
гытымнʼан нытэннʼыткуйгыт гымык ярагты	
ятъёла нинэтэнриннʼынʼкʼин чама нъаракʼаткʼэн ятъел кʼынвэр мэлеталгын вэтгыльатгъэ инʼкʼун ытлен тыллыкагыргэты нъылкʼытгъэн	
нʼракʼ ылёнʼэт галак ятъёл пчанʼэты эвынʼнʼогъэ  милютэкʼэй ивкэ кинэнрэскʼивэтыркын ралковты	
 вынэ кʼрым крэскʼикви гытым нʼаннытэннʼыткуйгыт	
нъаракʼатръокʼэн ятъёл инʼкʼун милютэтэ нъынатвынэн ятъел	
кʼынвэръым милютэтэ ратвынэн ытлен	
лымнʼэ кʼол ылёнʼэт галак луур вай ятъёл арынʼанʼнʼонэн чинит ярайпы мэлеталгын	
 алва кʼынногэ ягнамчайгыт	
тъэнкʼэтыркын гынык рээн вак	
ыннʼиным рикʼукэтэ рнэнин мэлеталгын	
вакъотванʼнʼогъэ наргын мэлеталгын ынкъам тэргатынʼнʼгъэ	
мэрэгтыванʼнʼогъэ чинит егэ	
луур вай мэнʼкʼо ыттъыт ръэлагалягъат  тяфтяф	
йам нытэргатэгыт	
 кʼэлюкʼым ятъела гинэннэлин гымык ярайпы	
 гыт кʼпаагэ тэргатык	
ытлен моргынан мытрэннэнʼын	
ярагты кытгъэт тяфтяфтяф	тавтаватръоат ыттъыт	
кʼынтогэ мэлёт ярайпы кʼрымэн гынин яранʼы	
ятъел пэнъелгыткынгыпы эвынʼнʼогъэ  трэлкʼутыскʼычэтгъэ	
трэпинʼкускʼычэтгъэ	
траналгытъайытчайвынтык	
ытръэч тургин нэлгытьулти гамгараеквэ рэрилланʼыт	
айылга ыттъыт гынтэквъэт	
мэлеталгын нэмэ тэгынʼнʼогъэ нʼаргын	
чинит егэ нымэрэгтывакʼэн	
луур вай мэнʼкʼо галянʼнʼогъэ ины ынкъам пынлёнэн мэлёталгын  йам гыт нытэргатэгыт	
 кʼэлюкʼым гым ятъела чинит ярайпы гинэннэлин	
кʼпаагэ тэргатык милютэкʼэйигыт	
ынанъаёк гымнан трэннэнʼынытлён	
ины ярагты кʼытгъи милютин ынкъам кʼъоланʼнʼогъэ  уыыы… уыыы… ятъелегыт кʼынтогэ ярайпы милютин	
ятъет пэнъёлгыткынгыпы эвынʼнʼогъэ трэлкʼутыскʼычэтгъэ	
трэпинкускʼычэтгъэ	
траналгытъайытчайвыгыт	
ытръэч нэлгытьулти гынин гамгараеквэ рэрилленʼыт	
айылга ины гынтэквъи	
мэлеталгын нэмэ тэргынʼнʼогъэ	
луур льунин милютэтэ кэйнʼын тылельын  милютэкʼэй йам нытэргатэгыт	
 кʼэлукʼым гым ятъела чинит ярайпы гинэннэлин	
 кʼпаагэ впэргатык	
 ынанъаёк гым нантрэннэнʼын ытлен	
кэйнʼын ярагты кʼытгъи милютин ынкъам кнъайнʼанʼнʼогъэ  ррр…ррр… кʼнтогэ экʼылпэ милютин ярайпы ятъел	
мэчичъу ятъел пэнъелгыткынгыпы тэнанайылгэты эвынʼнʼогъэ  трэлкʼутыскʼычэтгъэ	
трэпинʼкускʼычэтгъэ	
траналгытъайытчайвынтык	
ытръэч гынин нэлгытьулти гамгараеквэ рэриллеръунʼыт	
кэйнʼын айылга гынтэквъи	
нэмэ тэргынʼнʼогъэ мэлеталгын	
луур льунин тлельын кʼлегтаннʼыгатлё нинимтикʼин накʼам въэйылвинэнʼ	
 кукареку	
милютэкʼэй йам нытэргатэгыт  кʼэлюкʼым ятъёла гинэннэлин чинит гымык ярайпы	
кʼлегтаннʼыгатле кʼытгъи ярагты милютин	
кукареку	
чейвэтылеркын челгы плакʼыльэгым тимтиркын гымнан въэйылвинэнʼ въэйылвинэнʼэтэ трэчвиткуйвыгыт	
энмэч пэнъёлгыткынгыпы кʼувмриги	
валёмнэн рэкʼын ивыльын таннʼыкʼлекгатле ятъел айылгыръоэ ынкъам иквьи  тавэръэпыркын… нэмэ таннʼыклекгатле кʼолентогъэ кукареку	
чейвэтылеркын челгы плакʼыльэгым тимтиркын гымнан въэйылвинэнʼ трэсвиткуйвынʼын гымнан ятъел энмэч пенъёлгыткынгыпы кʼувириги	
валёмнэн ятъёл арэкʼынивыльын айылгыръогъэ ынкъам иквъи  тавэръэпыркы… нэмэ таннʼыкʼлекгатле кʼолентогъэ  кукареку	
чейвэтылеркын челгы плакʼыльэгым тимтиркынгымнан въэйылвинэнʼ въэйылвинэнʼэтэ трэсвиткуйвыгыт	
энмэч пэнъёлгыткынгыпы кʼувириги	
ятъёл айылгэты эвынʼнʼогъэ	
 тэръэпыркын… кʼлегтаннʼыгалгатанʼрочаивнин кукареку	
сейвэтылеркын челгыплакʼыльэгым тимтиркынгымнанвъэйылвинэнʼ	
ятъелтрэсвиткуйвынʼытвъэйлвинэнʼэтэ	
экʼылпээнмэчпэнъёлгыткынгыпыкʼувириги	
амайылга ятъёл экʼылпэ пэнъёлгыткынгыпы вирин ынкэ кʼэйгынтэквъи	
мэлёталгыкʼай ынкъам кʼлегтаннʼыгатле чеэкэй нымытванʼнʼаат	
еттык   кыпалёмтельгыткы  торпыныльте   гыым  энанымнылявылевым  нина  пенелькут	
еттык   кыпалёмтельгыткы  торпыныльте   гыым  энанымнылявылевым  нина  пенелькут	
иненлелин   округакен   роман копин   ветьго  гельгылин   иненлелин   россиякен  инкун   эвнемилсиретке   кыликкин   мынгыткен   ыненпаролькавык  декабре	
иненлелин   регионкен   гакалейпален  келик   ынкегйиткин	
ынкена  калегет   эрмете  милсерынвыкен  калентемавылилькыльте   инкун   ынен  ылёк   паневнытолилькыльте   милсильат	
ымылё   эрметмилсерынвыкен   нанывьёлявынат  инкун   эвнемилсиретке   ананытконок  тургивинит	
тынкетонаркын   галяли  средак  умекетык   госсовет  ынкам  совета  нацпроектагеткен   иненлеля   россиякен  ганывьёлявленат  ямга  регионте   кыликкин   мынгыткен   ыненпаролькавык  декабря  амелсерке   ылёно  рытык	
энанымнылякве  инкун  явренаткогты  неренсисанын   инкун  тургивинит   налинокен  ылёнет   паневныто   ылёно  рытсык  федерациягет	
вылькык   анадырский  районык  гананатымголенат  акатагенынокегты   коронавируса	
мытлинккылеккен вакцинат  генлятелинет  венкена  маляврайпы   кыликкин   ниракавык  декабрек  айвэым   гененелинет  мытлинен   милсильат  ынкекине   малявракен	
ынин   генанымнылявлен  тапынлинылеты   иа чукотка  арматакальгыпорын  венкена   малявракен эмилия рамазанова  инкун   ымылеты   мынгыткен  нырокавык  декабрьгыпы   гененелинет  округак  мытлинккылеккен   нереккыликкин   кыликкин   конасгынкен   ораветлят	
январек   иненмелеветыля   нынтенмысавкенат  ананатымгок  канчаланык  ынкам  варегенык анадырский  районык	
нымкев  инеретыплиткук  энене	
моонок  ноткен  йильгын  округагты  герелинет    ныроса  мытлинккылеккен   эненыт   эюпеткинет   акатагенынокегты   кути  рыпкеравьёлькыльте  ынен  тысяч   мытлинккылеккен	
пынлепы  округакена  департаментайпы     аройвыгыепытколит   ымылеты   февральельгытагнеты   чукоткагты  ретысате   рытьёлькыльте  нырак  тысяч  ынанмылинса   мытлинккылеккен   вакцинаэненыт	
венык  гепыткытейкыплиткулинет  наргынкенат  освыгесеватынвыт  минкы   ярат  тевлянто	
милсити  генлелинет  программагет  нымытваля  раманетрэльныёте	
кыликкин  нырокавык  геньгыенлин  минкемиль   гатайкыялен  комиссията	
минкыри  генанымнылявленат  тыпынленылеты  иа  чукотка   тар  гивинити  яалегты  гагепымголенат  энара  ракен  нымытваля  манетрэльгыргепы  спонсор  венратылепы	
ытрас  ыргынан  гетейкылинет   сымкык  милсити   рытенмысавьёте	
пылитконветы  моёте   милсити  гаманетрэленат  бюджетгыпы   ганконкурсавлен  инкун   теминылит  лёнветы    компания ʼсеверовосточные теплосетиʼ	
мелсертенмысыгет  гепыткытейкылинет   йин  эйпизгыт   ынкам  выквыбитон  энарезгын  ганрымелен  ынкам  йызгыэнарезгагенарелен  итыкылин  гайпаленат  яананат  усветкинет   ынкам  гекелин  камлели	
милсирынлекин  манетрэльгыргын  гемкелин   нырак  гапарольма  млн	
милсити  неракав   милсертенмысыкен  раманетрэльныёте  нымытвален  венык  панена  нынлекинет  ныкеткинет  амнырокен  освыгесеватынвыт	
тынкетонаркын  ынкен  программан   ганлямголен чукоткак  раманетрэльныёте   нымытваля  ганлямголен  рывьёлявьёйпы  иненлеля  округакен  романа копин  галяли  гивик	
рысисавыплиткук  нымытваля рануте  раманетрэльныёте  ынкегйит  нытазявканкенат  конкурсанветы	
нутин  гивик  гермельтелинет  конкурсак   мынгыткен   нырак  милсертенмысыт  амальванвальы  вуйву   нымнымык	
ынкенайпы  тыплиткуркын  атав  нымельав	
еттык   кыпалёмтельгыткы  торпыныльте   гыым  энанымнылявылевым  нина  пенелькут	
эненетык  акатагенынокегты  рамгоныт   нотен   неделяк  анадырский районык	
мытлинккылеккен   эненизгыт   геныпкирелинет   вылькыкена  маляврагты	
энанкетатьёльгыт   ананёзгылькыльте  нытвакенат   аройвыгыепытколит   етагеналинет  вакцина   аёпатынветы   ынин   генанымнылявлен   тапынлинылеты   иа  чукотка  арматакальгыпорын   авын   аройвыгыепытколин   венкена   малявракен   эмилия рамазанова  игыр   венкена   маляврата   ныркуркинет   вакцина  энаёзгыт  энанакаравкегты   гыепынветы	
ынкенат   рыкиретык   регионеты  танэналятаты   ренальныт   войвонымныметы	
тынкетонаркын   гавыльты   ананатымголенат  венкенык   мынгыткен   нырокавык   декабрек	
милсерынвыкена  эрмете  келит   синит   милсилинет   таньйыли   маляврагты   ананатынветы	
кутиым   танкалейпаты   ветьгавьёльгепы   	
ытрас   ананатынок  нарааройвытаньгыягнынат	
пынлепы  коронавируса  гатылиноленат  чукоткак   ныраса   мытлинккылеккен   нереккыликкин   кыликкин   мынгыткен   ораветлят  ныроса   мытлинккылеккен   ныраккылеккен   мынгыткен   нырок  гемелевлинет  ныярамалявкенат   ныраса   мытлинккылеккен   мынгыткен   нерамытлинен   нымытвалит    ныраргаре  гевьйительпылинет   ынкена   тагена	
гетеньгыенлинет   сенкатестат   нереккыликкин   мынгыткен  нирак   тысяч   гапарольма   
кытырык   полиция   мелсельа   гелюлин  ванкыт  тамены  толятылин	
минкыри   генанымнылявленат   тапынлинылит  округакена  управления мвд  полициялеты   винретыйгут   гилин   наветын   ванкытаменыракен	
ынан   гатвыленат   инкун   ынин   гетулялинет   нерамытлинен  тайкыплиткоёте   ымтенминыт	
манейпы  итселит  кыликкин  нырак   тысяч	
полицияля   льгеневыр   рытенмысава   энарасо  гельгылин   тасе   судьё   нымытвалин   ынкекин	
рыгйивевкы   герескивлин   ванкыттаменырак   аномавке   тылепы	
ванкыт   тамена   гевиливлин  вуйвонымытватомгеты   эмынен  тысяч   ынанмытлинса   мытлинккылеккен   рубльте	
тулятылеты   гетейкылинет   иненымсевкинет   келит	
толятьёте   геткелинет	
теныныгйивевыплиткук   ымылё   ванкыт   таменыт   неренпелькынтевнынет   этынветы	
ытыёлькена   ванвык   левтынимет   гиливылит  снеткена   гиливылекы   гатваленат   нымытваля  чукоткак	
ниракав   ванвык  ральпынратылит  томыкагты   таргеветагнеты   нырокавык   ванвык   тыленете   энаревлятьгыргын	
ынин   генанымнылявлен  округакен   департамент экономики	
ведомствата  нытеньгыенкенет  манетрэльгыргыт  налогагты   сенетгелевылепы	
чукоткак  ынкен  ганлямголен   ытыёлькаквыпы   июльгыпы	
игыртанеты   синет   гиливылит   чукоткак  мылинккылеккен   мынгыткен   нырак  ораветлят	
ыргынан   генлелинет   милсити   мыкы   ныракенна   ттысяч	
ымылеты   манеягыргын   гемкелинен   нерамытлинен   млн	
ыргынан  танманетрэлик  маненнаргепы   налогагты   мынгыткен    нырок   прцентов  мыкелю   нырак   льмневыр   ынанмытлинен   процентов	
ракалейпанылеты   синетгелевынветы  чукоткак  гантенмавленат   ырыкагты   нинайвыткулит   центрык «мой бизнес»	
нынинкуинет   командат   хоккей  усвылит  койветкыны   венкенат   генрулильтевлинет   сочакен  клубылит	
галяли  неделяк  гепелькынтелинет  расвынынвепы   рыляёте   ытыёлькаквыпы    кыльгыкавтанеты  декабря   сочик	
минкыри  генанымнылявленат  департамент  спорта  ынкам туризма  чукоткакен   гарасвыныскевленат   келитвилит  амныроткена   гивилит  ынкам   мынгыткен   нерекене   гивилит  мытлинса   гусвеленет  этынвыкрэн  «черномор»	
мургине   келитвиля   герультевлинет   ямга   расвынык	
ненинкинетым   тейкевылит   чукоткакен  гатваленат   тамены  энаныйголявынвык   нынылин  кынальги  чемпионо  иненыйгулевылекырэн    тейкевкы   сергея липинца	
тынкетонаркын   ынанмытлинен  округакен   мыкольгыкалеткоракен   гелькылинет   москвагты  расвынынветы   нынылин  «рождение легенд» ынкам   ымылё   рыпьёперелё   гатваленат  ынкам   гепирилинет  масвэ селёпыльвынта	
ынкенайпы  тыплиткуркын   атав  нымельав	
еттык	
кʼыпалёмтэлгыткы торпынʼлытэ	
энанымнʼылявыльэгым анна гыргольгыргына
департаментайпы социальной политики нымнʼылтэлкʼэнат нʼутингивик нʼэръамытлынʼэн ройыръыт гаманэпэрэленат инкʼун мачынныматык нымытваракотъёкэн ипотека	
ыннʼин вальын вэнратгыргын мыгкымэнʼыльэн ройыръэты гамголенат нʼотэнгэвэпы	
ыннʼин амыннанча ныманэтрэкʼэнат департаментайпы мытлынча мытлынʼкʼлеккэн тысячмэл ройыръэты микырык нʼутингивик гъурэтлин нʼырокʼав ынкъам мыкынʼ нэнэнэт ынкъам микырык ачынʼо нытвакʼэн ипотека	
накʼам ымы инээру нэмыкʼэй манэта нинэвинрэткʼинэт кʼолепрограммагъет	
нывинрэткʼинэт манэтрэлык кʼмэк ыннэн гапаролма миллионамэл котъёма нымытваран ынкъам эмкʼынйъилгык департаментайпы инэвинрэтыркыт ачынʼнʼыток оптытъар процентат нэйылыркыт банкагты	
ыннʼин гавзносапэрэленат нʼутингивик ыннэн мыгкыминʼыльын ройыръын	
нʼыръоройыръа ым манэпэлятъёттэ нэнаяакʼэнат процентатрэлык	
гамгаотделак социальной поддержки танʼымнʼылёк вальыт ръавэнратгыргыт ынкэгйит нытвакʼэнат мурыгокругык	
нэмэ кʼол компания гэнъэтлин торык чукотка ынкʼэн арктикпромпарк	
ыннʼытэкʼ ганъомравленат кэлитэ рээн корпорацияк развития дальнего востока	
ыннʼин нымнʼылтлкʼэнат мигчитльэт фондайпы развития чукоткак	
эвыр рытэнʼытвивкы промышленный парк анадырь рынʼрыляё ратванʼын ымыльэты бизнесынлягыргын	
ыннʼин вальын парк гантомгавленат  гивик	
ынкы нытгиливкʼинэт мэгчертэнмычьынтомгавыльыт тэннынʼкинэт тынʼачьынмайнʼавыльыт ынкъам мигчитльэт энанкʼэтавяананʼмэглегыткольыт	
мэчэкэвку бизнесынляльа нэлгыркын инкʼун тэнʼуйнʼыльинэт мэгчерванвыт ымыльо тортайкыёлкылтэ чама ляйвэнанʼгыргын	
кынмал гармамкыма округкэн бизнесынлягыргэпы ынкъам минвостокразвитияйпы нынчичьэткʼинэт инкʼун рымагтынʼ инэтэйкынвылкʼылти объектат минʼкы рэтгиливнʼыт организацият	
чукоткак гамголенат тэнмавкы кʼонъачгынкʼавкэн омакатгыргэты айгыскʼынотакэн авыннымытвальэн	
ыннʼытэкʼ мынгыткэн нʼыръо парол декабырык гумэкэтлинэт энантэнмавыльыт ынкъам анъомравленат титэ рыляёлкʼыл омакатгыргын	
румэкэннʼыт делегатыльыт кʼликкин мытлынʼэн парол мартак салехардык ямало ненецкий автономный округкэн	
ыннʼин морыкы гамнʼылтэтлен ыʼтъыёлкэн такалгын ассоциациен авыннымытвальэн чукоткак александа тэвлявье	
чама тривнʼын нынумэкэткʼинэт ассоциацияйпы авыннымытвальэн амыннанча нʼырангэвэк	
нымэйнʼумэкэткʼинэт эмрэнльунʼэ торэнанляльыян российскакэн ассоциациен	
игыр ынкы инэнлельу ниткʼин депутат госдумэн ямалгыпы григорий ледков	
инээру тратвынʼын ынаняачыкэн амнʼырооткʼавкэн омакатгыргын гатвален нэмыкʼэй салехардык	
ынкы умэкэтыльэ гэтэйкылин авынваратэн программа коренные  танʼымыльо тывъёттэ чимгъут ганъомравленат ыннэнкэлик	
нымытвальа гайманʼэн ринэвинрэннʼыт курык тылечьын ръэнут нараяанʼынат мигчитльэ билибинский ыʼтъынмигливкин приютак	
интернет площадкак   planeta	ru гамголенат манэтномакавык	
иагты чукотка гамнʼылтэтлен инэнлельын приютгыпы елена веселоваынан тывнэн инкʼун билибинок кʼача энмэч нʼыръо гивит нынтэнмавкʼэн ырган приют	
игыр ынкы нытвакʼэнат ыннанмытлынʼкʼлеккэн  мынгыткэн нʼыръа парол ыʼтъыт ынкъам мыльытъыт	
никʼинэт лыгэяагты вальын тылечьын	
кʼэльукʼым ынкʼэната танʼрэвлынʼ ратванʼыт ыʼтъыт кимитъыт амалванʼ вальыт яананʼат нэкэм таранʼэчгыт чама нʼойэнатъытынвэты танʼтылянʼ	
игыр ым ытри  нимрыривлеткʼинэт ныкимитъынэймэвкʼинэт яама мэйнʼывильэт ковлёрвыт такси	
ыннʼин манэномакавкы планетак ру гэвинрэтлинэт мигчитльэт юристано асоциацияк гыннигынритыльин зооправо	
ытри нинэвинрэткинэт билибинкэн нымытвальэты оптытъар гивит	
эвыр ым ралвавнʼыт манэномакавкы тылечьыннʼак ромакавъёттэ манэт  нараяанʼынат манэтрэлгыргык чама ачынʼынтонʼатык	
нʼуткэтэгнык ытръэч атав нымэльэв эргаттагнэты	
еттык	
кʼыпалёмтэлгыткы торпынʼылтэ	
энанымнʼылявыльэгым анна гыргольгыргына
бизнесынляльыт чукоткак нинэвинрэткʼинэт кʼээкʼын энанмалявыльэты микынти ыкʼитпыльэткʼинэт тъылынʼнʼольык коронавирусата	
ыннʼин пылвынтольыт валунистыяйпы ынкъам предприятияйпы highland gold нэйылынэт маляврагты туртэминнʼинэн рэкʼэ йыкʼынʼ нэрэльунʼынэт экʼэтэгйинʼтъычгыргын covid	
чама маляврак нараяанʼынат турыльыт яананʼат энаврынʼчеритвыкинэт нивкʼинэт правительствойпы округкэн	
ынкʼэната мачотгынʼ рэмигчирэннʼыт инэнмэлевыльыт	
ымы кʼутти предприятият чит винрэнву гэтгиливлинэт	
чукотэнергойпы гэтриллинэт мытлынʼэн млнат маляврагты инкʼун нъыркурынэт ченʼкапэрэкэнат яананʼат	
энаврынʼыкватяананʼата гэвинрэтлинэт ымы кʼутти майнʼыпредприятият вылкʼынтольэн пылвынтольэн чама энаанʼрэвлятыльыт	
ымыльыпцр лабораторият билибиногты ынкъам паакэгты нэркурынэт манэпы росэнергоатомнэн	
ыннʼытэкʼ билибинский районагты гэмигчирлейвыскʼивлин такалгын инэнлельин департаментайпы сельского хозяйства сергей эттъыкэу	
ынан гитэнин кʼорагынрэтпредприятие озёрное гэлейвылин амнонʼэты	
танʼкʼэглынангэт кʼнут отчётный кэлигйит тэнʼыннʼин мыкэльу нытвакʼэн нʼэлвыл кытуркинэк мыкынʼ кʼмэк нʼэръамытлынʼэн тысячмэл	
кʼликкин ыннэн паролкʼав декабырьыʼлёк гэльувылгылин мигчитльэк рээн ассоциации авыннымытвальэн билибинский районак	
морыкагты мы гамнʼылтэтлен ынкэкин такалгын инэнлельин асоциациен анна кʼутынкэу
новости*кадр  кʼутынкэва 	mp
мэгчерляйвыплыткома сергей эттъыкэвына гивлин энанляльэты инкʼун танʼтэнмавылкʼылтэ лыгэвиръэ кʼорагынрэтыльыт чама лыгэрата	
торгэвэмоонʼнʼок мычвынатыркын лейвыскʼивкы кʼорагынрэтыльэты сельхозпредприятиен олой ынкъам островное	
ыннанмытлынʼэн кʼръачетянвыт гантомгавленат нʼутингивик чукоткак	
гаманэльоленат федеральный программак нынныльын ʼспорт – норма жизниʼ	
ынкʼэната гэркурлинэт нымкыкʼинэт тэминнʼинэнʼэт ынкъам яананʼат чама ръэнутэт танʼяанʼ ратванʼыт экʼувикильэ	
департаментайпы культурэн кʼръачетгыргэн ынкъам ноталяйвыгыргэн гамнʼылтэтленат кытур тамэннʼэнанʼантэнмаквыргэты гэтриллинэт нʼыръо млнат нʼэръамытлынча мытлынʼкʼлеккэн тысячтэ	
ынкʼэната мъакʼръачетянвыт гэтэйкылинэт въэнʼык пээкик билибинок уголник ынкъам эквыкыннотак чама нунлыгрэк	
нэмэ кʼол турыльыт площадка нарантэнмавнʼыт яврэна уэлек	
ымыльо яананʼат энмэч гэркурлинэт чымкʼык гэривлылинэт кʼытрэты	
ынкʼъом льэленръэтъеквэ тынʼэвъёлкʼылтэ кʼээкʼын овалягты	
чымкʼык ым ыʼтвыляйвыгыргыма элек	
департаментак чама гивлинэт талвай гэвэтагнэты мытрэтгиливмык федеральный мэгчертэнмычьык спорт норма жизни	
ынкʼэнагэвэгты кʼръачетянвыт рытомгавылкʼылтэ кʼмэк гамганымнымыткок чукоткак	
ынкʼэната мытыплыткуркын	
атав нымэльэв эргаттагнэты	
еттык   кыпалёмтельгыткы  торпыныльте   гыым  энанымнылявылевым  нина  пенелькут	
венык   ганьянкаленкавевленат   федерацияйпы   ынкам   регионкена   энанлялепы   нымытвалит  чукоткакен  тевмилсельат	
гиненкавивлинет   айвэ   ананыткома   ныраккылеккен   мынгыткен   гивинити томгатьгыргепы   округан	
рывьёлявьёйпы  иненлеля   регионкен   роман копин   аньяэнанкалекавевытколё   гилин   ытыёлькен   такальгыпорын   иненлелин   алеся калинова	
эквыаньякалета   гекевилин   раиде отке григорию тегреттыну елизавете добриевой  таисии головковой и владимиру етылину	
иван омрувье   лауреато премия   перелё  чукотский автономный округайпы	
федеральные   аньякалет  иненыйгулевылин   айванали   йиликин  наталье радунович    министерствайпы  просвещения  инкун   энаныгтасавылит    урет   йилик   федеральный агентствайпы    ганьякалекавеленат  людмиле даниловой ынкам  лариса выквырагтыргыргына	
ымылеты   мынгыткен   амныроткен   ганьякалекавеленат   нымытвалит	
войво   нымныметы   чукотского районкен   гекимитырелинет	
мынгыткен  тоннат   кимитытейнети   геренлятелинет   кытреты   конасгынкавык  декабрек  ринетве	
минкыри   генанымнылявлен    администрация  вуйвунымнымкин    торынмайнав   овощи  ынкам   унытейнети  танырорате   ынкам   кути   амальванвальыт	
игыр   нынмананавкенат   кимитыт   инкун   сымкык   рылятетык  ринетве   янравойвонымнымты   уэлэгты   инсывигты   ынкам   нескеты  ынкам   энурменагты	
энанымнылявыркыт   программагет   эмкитпылятык  нымытвалит    предприятия «берингов пролив» гаманевенраленат   районкена   манейпы   ынкенайпы   гемесыннинвилевлинет  торынмайнавьёте  овощи   ынкам  унытейнети	
тринернын   пыныль   январьгыпы   июньтагнеты   нутин   гивик  чукотский районеты   гинерелинет   ынанмытлинса   мыкелю   гинелятелинет   ниреккыликкин   мынгыткен   тоннат   гапарольма   кимитыт	
ынкам   пылитконок   ноткен   йильгын   ананытконок  тургивинит   нынтенмысавкенат   ринетве   инелятетык   кимитытейнете	
компания «чукотавиа»  гавелевымголенат  билета  явренкен	
ынин   генанымнылявлен   округакен   департамент  промполитики	
венгыпы   ямга   районеты ынанмытлинена   йильгык  ынентоль  таныркорыбилете   амынан  кепервээметы  ненри   кыткин  ынен  йильгык   ынентоль  таныркоры	
ынкам   танбелет  перек  ынентоль   венгыпы   укыльнигты  рагеневеты   ынкам  варегенеты	
колэ   войво   нымныметы  таныркоры  ныраккылеккен   мынгыткен   ылёнете   ренанок   амынан  альвавальын  мыс шмидтакен	
ненри   кыткин   танкалейпаты   нырон   йильгык   ынетоль  ынкам  такам  ренанок  таныркоры  вытку  билете	
ынин   немыкай   войвонымныметы  кэпервээметы   пээгты  увралеты   укотнигты  ынкам   рагеневеты	
калейпанмакен   эвыр  амровванвыт  нытвакенат   амынан   ынкен  корьёлькыль  каленомраваквыргын  инкун авнаванвока	
эвыр   уйнэ   абилетка  ринатвылейвиненкин   танпеляк   заявка   сайтак  льмневыр   билетвелевынвык	
чукотка  ныкетьюсаткин   теньгыенкы   коле  регионыткокена	
регион   амнырокена  гапаролькайма   баллылё   гельгылин   галяли  йильгык  теньгыенкы  «петербургская политиката   ныракавык    ванвык  тюменской область	
ныяноткен   ямалоненецкий автономный округ  амнырокен   гапарольма   баллыё  гатваленат   ынкегрен   тульская область	
чукоткакен   кетьюкаву   гилинет   галяли   йильгык  нинвилевылит   билете   ринетвылейвиненкин   венгыпы   москагты   ынкам    компанияйпы «мегафон»  рымкавынветы   спутникгыпы   вальыт  каналыт   рылянветы   милсертенмысын   интернет  яакен   округак	
экспертата   кетью   геркурлинет   лейвылит   ринатвылейвиненет  ораветляннератылит  койманкаекве	
ынкам   никвыкинет   энанкалеровыт  регионкенат   мыньйыквыяргепы   ынкам   энаркоратьгыргепы   ковлёрвык	
ынкеным   ытрас   атав  нымельав	
чукоткак  ганергававлен  ройры  тамены конкурс  ынантанысын  тенанкепынгыргын  тургивинитеты	
энантенмавылит  округакен   управление  иненления  авын   нымытвален	
расвынынветы  насынкенат  ымылё  тегенылит   ройрыт  ганананама  миргыт  невмиргыт	
ройра  рыкалеровьёлькыльте  синиткинет  таменыгыргыт  интернетык  ынкам  калеёлькыльте   конкурсакен	
неренкетемевыплиткунынет  тургивинит  налинок	
теньгыенкы  эвирыт  ынкам  мылявэлёлятьгыргыт ынкам  гырепыт	
мынгыткен  ройрыт  ныкавеё  атсанаткенат	
тынкетонаркын  округак  какын  неренленынет   льмне   нирак  тамены   конкурсат  неренкетемевнынет  тургивинитык	
ынкен   нынлекин  музея  энанкетонат   калегетама  кеулькутын  льмнылькалет	
ынкена  конкурсак  тайкыёль кыльте   нанана  рисункат  гымнин  чукотка	
ынкенат   таменыгыргыт   калеёте   теленьепкинет  чукоткакен   тальмныльнылит  ынкам  тыневьёлькыльте   музееты	
еттык  кыпалёмтельгыткы   торпыныльте гыым   энанымнылявылевым   нина  пенелькут	
авын  управления  мчс  пыныльтелиркыт  какын   раёаты	
керальгынкас  анкасормыеквек  райайкатьяа   кыликкин  мытлинен   кыликкин   мынгыткен  метырылё   гавьяльма  ракергаты   мытлинса   мытлинккылеккен   метырылё	
нымытвалит   нанымнылявыркынат  инкун   эвнекветке  войвонымнымгыпы	
нырыминкыри  вагрынкы   ветьгавьёльгыткок   	
ынытак   билибинок гумекелинет    палёмтелинветы   милсертенмысын   ратайкынье   мыткымайтванвылькыль   ванвык  песчанка	
компанията  генлелинет  омакатьгыргын гетеньгыенлинет  ынкена  милсертенмысыкен  нотазкеты	
ынкʼэната омакатынвэты авынымытвальэпы гавэтгавыскʼэвленат мигчитльэт асоциацияйпы авыннымытвальэн билибинский районак	
нымкыкʼинэт пынлёт пылвынтольэты нантэнмавынат	
кʼэльукʼым лыгигыйипу нэлгыркынэт нутэт яаёттэ талянʼкэнайпы кʼорагынрэтыльа	
морыкы гамнʼылтэтлен анна кʼутынкэу такалгын инэнлельин ассоциации авыннымытвальэн билибинский районак	
омаканма гавэтгавленат авыннымытвальык рээн сама нутэгынритыльыт вэтгавъёлгэпы ымы эрмэмкыт корагынрэтхозяйствойпы ынкъам синит инэнлельыт майнʼыпылвынтонвэн	
венык   гатвален  презентация   кэликель  ынкы   гекелилинет  гырепыт  ынкам  мылявэлёлятьгыргыт  науканылен	
ынкен  
гантомгавлен   ныраккылеккен   мынгыткен   гивинити  энаняалявылит  мыляв  элёлятьгыргык  айванален   чукоткакен   нины петровны акукын   ынкам  маргариты сергеевны глухих	
презентация  генлелин  галяли  субботак  музейк  клубык  ээк	
акетегйине  ынкы  гатваленат  амэнантомгавылит  ремкылит  таркинергери  гатваленат  гиливылит  милсертенмысыгет  манетрэльгыргепы    департамента культуранлялит ынкам   ынкам  туризма  ынкам  венратьгыргепы  освынкалеровылепы  атасикун   рытомгавьё   нинан  акукын	
энантомгавылё  гилин   музей  венкен  минкы  гегиливлинет   мытлиныргаре   айванали  елимель   гейилилялин  ирина  суворова   эвынкелитылю   гатвален   валинтина   леонова   нотировкат  гекелилинет  иринана  калютная  генинайвыткулин   мылявэлёлятьгыргык   светлана  дашина	
минкыри   гамныльтелен   вантина  леонова  гиливылин  ынкена  милсертенмысык  пыныльте  генумекевлинет  кынур  корыпакагте  пынлиёзгык  амльванвальы  гивикинет  гырепыт  науканылен	
келик   гайпаленат  вилигтыт	
ильгыканьевык  гененкавивлинет  расвынылит  национального чемпионатык  гиненкавивлинет   калеткорак ильгыканьевык  такальгыпорын  иненлеин  администрацияк   наталья зеленская  генкавивлинет  сертефиката   ынкам   кавеёта софье етынкау игорь  анияк августа  этыквун  ынкам  валентина  номчайвына	
ян тнагиргин  ынантанысо  гельгылин  гекевилин  диплома  масвепылывынта  ынкам  манекавеёта	
ынкам  аньякалета   экспертано  итылит  александра ткачук ынкам  александр павленко	
тынкетонаркын  расвынгыргыт  рыляёте  акывекелеты  генлелин   чукотскакена полярный  техникумык  ильгыканьевык   ганранававленат  плиткат   гаванеленат  ынкам  гатаменыванеленат	
ынкы  гарасвынленат   эрмельтетылит  регионкена  чемпионатык  келитвилит   ынкам  келиткулит  эквыкалеткорак	
чукоткак  ыненвальы  расвыныт  ганлямголенат  ынен  гивинит  яалегты	
ильгыканьевык  гатенмавымголенат  энмес  нырокав  расвынынветы   регионкена  чемпионатеты	
еттык   кыпалёмтельгыткы  торпыныльте   гыым  энанымнылявылевым  нина  пенелькут	
чукоткак   эсверагыргын   неплиткутылеркын   ноткен   гивинит  кайвэлим   манеяргепы  мастары   гатвален	
ынин   генанымнылявлен  округакен   манеяргыкен   председатель  михаил андреев	
федеральный бюджетгыпы  манетрэльгыргепы  округагты  гетарыльтелинет  амныроткен  млрд  ынкенат   ганмананавленат явренагты	
ынанмытлинен  млрд  налоговые  манетрэльгыргепы  инкуным  кайвелим   акатагевма   венли   ынен   мыкелит   манетрльгыргыи   округакена  бюджететы	
нынтенмысавкенат   яврена  манетрэлик   инкун   рымкевкы   мыньйквыт  ынкам   мыньйквы  энарте   милсельэты    бюджетык  ынкам  колэ  организацияк	
тринернын   пыныль  ясынкен  кыликкин  мынгыткен   нерамытлинкав   сессиян  округакена  думакен   гатвален   ынытак	
депутата   генсисалинет  мынгыткен  амныроткен  пыныльте  ынкегрен   рыпанревавьёте  налогагты   манетрэлитколит   бизнысынлялит  ынкам  ранымкавныёте  манентогыргыт   ынпевылин  нымытвален  мегсерпален   явренкен  рамканоныт   мынгыткен   конасгынкен  гапарольма  тысяч	
тургивиниткинеит   эненыткут   чукоткак   нутин   гивик  рыляма   кырым   нывыльтумеукетынет	
минкыри   морыкы   генанымнылявлекн   авын  аройвыгыепытколин  округакен   роспотребнадзора антон семенихин яливену  нерельгынынет   инкун  эвневыльтумекетке   ораветлят	
ынкената   венык   ныриткин   программан  авын   елкак   касса   кырым   нынлеан	
менотаменырак   гантенмавленат  нананагты   ынкам   ройреты   айнананатко   льмныль «морозко»	
тургивиниткин   эненыткут   ренленыт   нырокаквык   ныракавык   мытлинкавык  января  равелевымгоныт   билета   кыликкинкаквыпы  декабря	
конасгынкавык  января  росвынкалеровныт  эргырон	
льлепыскивылит   мастары   ратваныт   кырым   тепенинене   нымкав	
нененет   кытылит  томгатьёлькыльте   майноравектлята   тепенинене   нарагыльтаныркынат   ынкам   гайкыргыквыма   валилькыльте	
нанана   дворцак  сененткена   нананагты   гантенмавленат   энангесеватынвыт	
ынкам   ананытконокен  елкат   нананагты   калеткорак   эмрыньйите   ямга   классеты   некренленынет   ынкам   кыньёрален   нымыкай	
рывьёляквыргепы   департаментайпы   ынкам  науки  ройрыт   таркинергери   релькыныт	
кутырыкы   неретейкыныт  видеот  инкун  ярак   тангета	
билибинский   районык   панена  нывылькыривлеткинет   войвонымныметы	
кээпервеметы  генлятелинет   ныраккылеккен   ынанмытлинен  процентов  ымылеты   гемкелин   нырак  гапарольма  тысяч  тоннат	
ымыли   лялененмискин   нынтенмысавкенат  реймевыплиткук  пылитконотагнеты  ноткей   йильгын	
ынин  генанымнылявленат   тапынлинылеты  иа  чукотка  такальгыпорын  иненлелин  администрации билибинского района евгений патрушев	
вылькывыль  кэпэрвеметы  ныривликын   ляленкы  анюйскайпы   ненри   нынлятеткин   элеинеривлетык  верхнеколымскайпы якутиянкасайпы	
льмне  нирак  тысяч  тоннат  вылькывыль ревлиёлькыль  анюйскайпы  остравноеты	
ненри   раляйвымгоныт  вытку  яанок    тенкитыплиткук  мэйнутывээм	
ынкам  льмне  неран   войвонымныметы  илирнее ынкам  омолонеты  предприятия жкх ване  ыняан   вылькывыль   ныякен  тылесымыткымыт	
ынкен   немыкай   ныривликин  ляленкы	
районте   нагякенат  билибинкена  аэсгыпы	
гантомговлен  келикель  чукоткакена  гиульмилсильин  денис  литовкан    пувракыт   венкенат	
нерамытлинса   мытлинккылеккен  нереккыликкин   мынгыткен    экземплярте   гантомгавленат  гранта   манейпы  округакена  департаментайпы   энаныйголяквыргыкен   ынкам  науки  ынкам  «русского географического обществайпы	
минкыри  генанымнылявлен   калентомгавылин   тапынлинылеты   иа чукотка ынан   кыликкин  гивинити  гееньгыенлинет	
нереккыликкин   кыликкин  мынгыткен гиульмилсити  ынкам  сама  гиульмилсити  роиссиялен   ынкам  эльвенутелин  ынкам  анкагыненытылен  генсекевлинет	
ынкы   гетенинайвыткулин   ийам  нынылин   пувракыт венкен	
ынкен  келит  генлятелинет  ямга  музееты   калеветьгаврагты  ынкам   институтеты   ымыливаратен	
ынкам  генивылинет  ямга  администрациягты   округагты	
ынкенайпы   тыплиткуркын  атав  нымельав	
еттык	
кʼыпалёмтэлгыткы торпынʼылтэ	
энанымнʼылявыльэгым анна гыргольгыргына
въэнʼык полицияк мигчитльэ нэльунэт нымытвальын микынэ гэнкэливлинэт ченэтнымытварак кʼоленотальыт	
амынкʼэната гэтэйылин инэнымчевмигчир нʼавъанйыръэты	
ынан августык гарегистироватленат чиниткин нымытварак нʼыръо пыкирыльыт узбекистангыпы	
ытръэч анымытвака ынкы гатваленат	
амынкʼэната ныранвоскʼыравнʼыкʼэн нʼэвъэнйыръын нʼыронгэвэгты	
нʼутингивик ыннʼин полицияльа нэльунэт нʼэръамытлынʼэн ыръырегистрациянтэнмавыльыт	
мигчитльэ отделгыпы по вопросам миграции округкэн умвд нынкэтъонʼаткʼэнат кʼырымэн рыкэливылкʼылти нымытвальыт кʼоленотайпы эвыр анымытвака рымагтын рытъёлкʼылтэ чама этэйкыкыльинэт ыръыкэлит	
ыннʼин нараштрафнʼыт мытлынʼкʼылеккэн тысячкэнайпы талвагынонмиллионагты манэта	
эвытлым рывоскʼыравылкʼылтэ нʼыронгэвэгты	
ытвъымпанвык беринговский нʼутингивик лыгинымкъэв гинээнʼынмигливлинэт	
ынкы ыʼтвъыляйвыгыргыма гэнмигчирэвлин вылкʼывыл итычыкʼэву  тысячтэ тоннат ынкъам кʼол инээнʼ кʼанъачгынкэн тысяч тоннамэл вальын	
минʼкыри гамнʼылтэтленат компанияйпы tigers realm coal ынкʼэн ынанмыкычьын энаанʼрэвлятгыргын й гэвэпы титэ мыкгыргын гатвален тысячтэ тоннат	
ымыльэты мигчитльэ беринговскак гэнмигчирэвлинэт кылгынкэн нʼиръэ парол вылкʼыривлеткинэт ыʼтвъыттэ эквэтыльыт кʼоленотагты	
нʼутингивик гэвылкʼынльэтэтлинэт беринговскакэн вылкʼынтонвэпы китаягты япониягты мьянмагты ынкъам въетнамагты	
гэвылкʼылкʼыривлетлинэт чама кʼликкин тысячтэ тоннамэл паакэгты	
нэмэ кʼутти нʼыръо оʼравэтльат пууръу нъэлгъэт инэныгъюлевыльу	
ытри нъэлгъэт программак минʼкы нинэныгъюлевкʼинэт нымытвальыт микынти эмигчиркэ гэнъэтлинэт амкоронавирусатвама	
минʼкыри гамнʼылтэтленат департаментайпы гыёлятгыргэн ынкъам наукакэн ымыльо гэтэнʼыплыткулинэт пууръу пыткʼыкэлиткук чукотский многопрофильный колледжык гэпирилинэт документыт ынкъам гэнъэтлинэт инэныгъюлевыльу кынъёрак	
ытри гэкэлиткулинэт платформык союзен «ворлдскиллс россия» ынкʼэнагты гаманэтрэтленат кʼол программагъет	
ынкʼэнапрограммагъет ыннʼин рыгъюлевылкʼылти кʼликкин нʼирэкʼ парол оʼравэтльат	
въэнʼык торгэвэкрычмынвыкэнат овэчвынкалыровкʼагтэ нырэнленʼкʼинэт	
ыннʼин вальыт тэнʼэвиллкэ нынтэнмавкʼэнат оптытъар гивит инэвинрэткин организацията отдам добро амалванʼ вальэн нананагты	
морыкы гамнʼылтэтлен инэнлельын ынкʼэнорганизациен юлия бобкова	
нʼутингивик тэнʼкʼитпынʼу лынъёлкʼылтэ нʼырокʼлеккэн мынгыткэн нэнэнэт ынкʼэн мачмыкынʼ кытуркинэк	
рэкʼэвииръыпиринʼыт ыннʼин нэнэнэт микыргин ройыръыт игыр кытвагыргык нъэлгъэт	
ынкʼъом уунъыкʼэвииръэ эналпынрылкʼылтэ нэнэнэт вальыт психиатрический маляврак	
ыргынан энмэч гэкэлилинэт ръэнут ыргынан пэгчинʼу кʼэвииръык нылгыкʼэнат	
ринэвинрэннʼыт кʼэвииръынтэнмавкы совет депутатэн ытри кʼунт кытур раманэтрэлнʼыт	
нʼутингивик чама тинэнтэнʼкʼитпынʼылкʼылти нэнэнэт экʼувикильыт	
крычмынтэнмавыльыт рэеннʼыт ыргин ярагты ынкы ровэчвынкалыровнʼыт	
нʼутингивик нымкыкʼинэт вилыткульыт гэвинрэтлинэт чама нымытвальа нинэрэткʼинэт кывэгти	
ымыльо кʼэвииръыт нэркурынэт хабаровскак	
ыннʼытэкʼ гэныпкирэвлинэт ыʼтъыёчакэн инээнʼ лыгипэтле нэмэ кʼутти кʼэвииръыт нэрэрэннʼынэт	
кʼнур кытур овэчвынкалыровыльо риннʼыт нэнэнэт кынъёрайпы холотой ключик	
нʼуткэтэгнык мытыплыткуркын	
атав нымэльэв	
эргаттагнэты	
еттык   кыпалёмтельгыткы  торпыныльте   гыым  энанымнылявылевым  нина  пенелькут	
чукоткагты   генирекавлинет   гавакцинараленат   акатагенокегты   коронавируса	
гавыльты   ананатымголенат   ынытак	
ынин   морыкы   генанымнылявлен    такалльгыпорын  авын   иненмелеветылин   венкена   малявракен   эмилия рамазанова  кути   рыпкератьёлькыльте   игыр  нереныпкиренынет   мынгытккылеккен   эненизгыт   ынкенат   нараянынат    венык   ынкам   вылькык	
ананынлятатынветы   районыт   нынсисаткинет   пыныльте    минкыри   ынкенат   вакцинат   таныгепьёлькыльте   ынкам   ымы   тылененек	
тынкетонаркын   ытыёлькенат   нереккыликкин   нырак   эненыт   гепкирелинет   пылитконок   сеньтябрь   йильгын	
ынкы   гененелинет   миляврамилсильат   венкен	
ымылеты   районеты   нынтенмысавкенат   рылятетык   мынгыткен   нырок   тысяч  эненыт	
нынтенмысавкенат   инкун  синит   аройвыгыепытколит   релейвыркыниныт   янра   войво   нымнымгыпы  вакцината  ананатынветы   нымытвалит	
ройрыт   генененелинет   венкен  татанымытваранкы  раванвылькылькыли  пынрык   яврена	
нергеры   наранетанавыплитконынат   ымылеты	
минкыри   генанымнылявленат    мэрык   галяли   неделяк     иненлелин   венкен леонид николаев  гетеньгыенлинет   минкыри   нынтенмавьякенат    милсити	
милсити   гамголенат   ытыёлькавык   декабря   пылиткук   нынтенмысавкенат   ноткен  йильгын  пылиткук	
тынкетонаркын     раванвылькыля  гальпынрымгомголенат мыгнанана   ройрет   амныроткен   гивинити  яалегты   игыр  нереккыликкин   мынгыткен   нырок   геналинет  ытрас    инженерные   сети   ныранетанавныкенат   нымкыкинет   гивинити	
инкун   рыранававынветы  игыркин   иненлеля   рыетанавыйгот  рынинет   инкун   таранылит  ройрыт   каветы   нытваркынат	
кытур   «чукотэнерго»   гемилсервыльгымголенат   ынкам   тараныли  компаниякрэн   инкун   рагявкы   таранылит   нутин  гивик   гакалейпаленат  администрация тамелсертемысынынветы   рававнвылькылеты    инженерные   сетей    энаномьявкенат   нымытваракен   ынкам   рэте	
ынкенат   милсити      нынтенмысавкенат   пылиткук   яврена   августак	
чукоткак   геплиткулинет    нацпроектагет   рыляёте   милсити	
ымылеты   рытенмысавьёте   пыткытейкык   ковлёрвырете  геплиткулинет	
минкыри   генанымнылявленат   департамент промполитикак округакен   ымылеты  регионык   гентенытвелинет   мытлинен   рэтсымкыкинет    урэлит   нырак   км   ковлёрвырэт   ильгыканьяквыпы   мыс шмидтагты  пыкерынвын   мыткымайтванветы    венкена  ренатвываконвын   ынкам   ковлёрвырет   наргыненаеквекен  строителей   ынкам  каврарэт   акальпынрыретагнеты	
манеягыргын   гемкелинет   нутин   гивик  ныраккылеккен   млн	
пыткытайкыплиткоёте   ковлёрвырете   гаямголенат	
яврена   нацпректагет   нынтенмысавкенат   пыткытейкык   ковлёрвырете    пээкгыпы   апапельгиноянранай  урелин    мытлинен   гапарольма   км  ынкам   нырок   ретсымкыкенат   урлин   ынен   тысяч   мынгытккылеккен   венкен   наргыненаеквекен   партизанская мира  ынкам  тевлянто	
чукоткак  генкетемевыплиткулинет   конкурсат  «я – гордость своего народа	»	
ынкен   генлелин   тенвытку   кыликкин    мынгыткен   гивинететы   томгатьгыргепы   ассоциация  авын   нымытвален	
минкыри   морыкы   генанымнылявлен   иненлелин   милсертенмысыкен  маргарита тнескина    конкурсанветы   генивылинет   кыликкин   гапарольма заявкат	
гаравынленат   канчаланылит   сиреники  санкпетербургакен  ыргынан   гатвыленат    урет   йимиль  синиткин   варгыт   ройрен	
номинации «я – чукча  ынкен   ытыёлькена   ванвык   гатвален   анастасия ринту́вье   ватыркакен  гульна́ра родио́нова  венкен   гым   айваналевым   ораветляйгым   анкасормыкенайгым   номинации  гым   эвенылевым  ораветляйгым   умкынутекинейгым   ксении кулине́нко анюйскакен	
маргарита тнескина  энанымнылявыркын   инкун   рыпьёперелё   гатваленат  ымы   колэ   регионкенат 
нененет   сактпербургакен   ынкам   алтайкен нырокав   ванвык   гатваленат   нененет   кыньёрагты    кытылит  номинацияк  гым   айваналевым   анкалевым  сиреникакен  ынкенат   льгекоргаво  гылинет  минкырим  ыргынан  льги  урет  йилииль  ыргынан   нелюнет  роликык  инкун   ытри   ныпылюкинет   урет  йилимиль   ныветьгавкенат   энмес	
ынкеным   ытрас   атав  нымельав	
еттык   кыпалёмтельгыткы  торпыныльте   гыым  энанымнылявылевым  нина  пенелькут	
спасатели   энанымнылявыркыт   акереркын   нагынен	
сымсе   ымнытат  ылёнетык   анкасормыеквек  рейкыпкиры   кыликкин   метыртагнеты  ынкам  гаянрайгыма   кыликкин   нерамытлинен метырте   гавьяльма	
венык   ныките   йыкыпкирылькыль   гаянрайгыма   кыликкин   нырак   метырте   гавьяльма	
спасателя   нымытвалит   нанымныоявыркынат  инкун   эвненутегсике  нырыминкыри   варрынкы   ветьгавьёльгыткок   	
прокуратуралит   чукоткакен  энанымнылявыркыт  темьюнытку   тулятылит   ныветьгавьёльгыткокенат  нымытвалеты  ынкам   ненанымнылявкенат  инкун   милсильат   прокуратуракен	
минкыри   морыкы  генанымнылявлен  винретумгын   прокурорен   округакен  артур драгунов  ырыы  милсильат   гемкелинет   округак	
энанымнылявыркын   инкун  нымытвалит   нынутьйсавкинет  тумьюнкы  ораветлят   маненанветы   ырыкайпы	
ынкам   петле   нылималявкенат   нынивыкинет   манет	
тынкетонаркын   нергеры   кытур   венык  иненлелин  ыненса   организациякен  ырыпрокуроро   итылеты   генивылинет   мынгыткен   нирак  тысяч	
ынкам   писыкевылит   ынин   итык  гемкелинет	
нутин  гивик  нымытвалин   венкен   ветьгавьёльгепы   генымнылявлен   инкун   ынык   милсерынвык  неретеньгыегнын  минкемиль   нымелсератьякен   ынкам   гентенсинынлин   исверагыргын   нытеньгыенан   маненеватылькыль   кавеё   перекен   ныраккылеккен   нерамытлинен  тысяч	
айванален   льораветлен  ансамбль «эргырон»  ананыткопаневнытома  росвынкалеровныт   венык	
росвынкареровныт   конасгынкавык   январек   менотаменырак	
наранкалеровнын  прогамман   нырак  гивинити  яалегты   аньякалеперелё   гилин  гранпри ымылироссиякен  фестиваль «улицы дальнего востока»	
ынин   морыкы  генанымнылявлен  эрым  «эргыронкен » виктор цвигун льлепыскивылит   мастары  ратваныт  ынкам   гайкыргыквыма   акетегйине   коронавируса	
тринернын   пыныль   билета   гагелевымголенат   галяли  неделяк   тепенинене	
ынкам   сама   эвыр  нымкыкинет   билитперелит   нынлятеткинет  ярагты  эвытлим   милсерынветы	
еттык кʼыпалёмтэлгыткы торпынʼлытэ	
гым анна гыргольгыргына
нымкыкʼинэт кытвагыргытвагынрэткэнат тэнмычьыт нынтэнмавкʼэнат чукоткак ымы бизнесынлельин	
минʼкыри гивлин губернатор роман копин ыннʼин гантэнмавленат мачотгынʼ вагыргын вилыткульин нэкэм манэтрэлгыргыт ыргин коммунальныкэнат налогакэнат ынкъам мэгчерваканʼынвыкэнат	
эгыттагнэты ырыкы гэвинрэтлинэт нʼырокʼлеккэг миллионамэл ымыльо манэт коммунальные манэтрэлгыргыт	
тэнʼвытку нʼутингивик гасубсидияпэрэленат ымы социальные предприятият	
гэкэлилинэт ынкʼэнагты нʼырокʼлеккэн нʼырокʼ парол мэгчерваканʼынвытрэлыльыт ырыкы тынʼивнинэт мынгыткэн нʼырокʼ парл млнат рубльти	
чама правительствойпы гинэвинрэтлинэт процентатрэлык кэмэтъырэвлятыльэты	
ынкʼэнагты гэкэлилинэт кылыгнкэн соглашеният предпринимателильырык рээн ырыкы нэтрилынэт кʼонъачгынкэн гапаролма миллионат	
въэнʼкин мэрияк гумэкэтлинэт инэнлельыт ынкъам нымытвальыт микынэ гэркурлинэт тортаранʼъёлкʼылтэ нутэт	
чэнэтнотальэн этынвэты гатвыленат минʼкыри нымигчирэткʼин кʼол программа рэкʼэ ринэвинрэннʼыт таранʼма	
инэнлельэ департамента промыш й политики виктор бочкарёвына гатвылен  гайманʼэн правительствойпы округкэн ринэвинрэннʼыт манэта котъёма таранʼэчгыт ынкъам энаанʼрэвлянма	
виин ым ытръэч гэмо тъэр манэт нэрэтрилнʼыт ынкʼэнагты	
раманэтрэлнʼыт правительствойпы округкэн лыгэн эвыр нʼэрангэвэгты ынкэнʼит рывэтчавылкʼылтэ торнымытварат чиниткин нутэк	
накʼам чама атымнʼэнрывэтчавнʼыкыльэнат амалванʼ вальыт нымытварат	
гивлин въэнʼкин эрым леонид николаев	
рытомгавылкʼыл танʼпэранымнымкʼай минʼкы  ратванʼыт мачыннаны вальыт нымытварат	
ынкʼэната янор кэлитэ рытогавылкʼыл тэнмычьын ръэнут наранвэтгытрэлнʼыт совет депутатэн	
янор ым нарантэнмавнʼыт общественные слушания минʼкы нэрэнчичьэннʼыт тоттаранʼкэнат мэгчертэнмычьыт	
нэмэ кʼээкʼын моргынан мытратвынʼын мигчир рыляё омваанвык	
ыннʼытэкʼ гавэтгавморэ инэнлельык кʼорагынрэтхозяйствен амгуэма анатолий тынʼэру рээн	
ынан ымы гатвылен мигчир ыннʼытэкʼ рытомгавъё  тэнʼэлгынʼкин заводык	
ымыльэты тэминнʼинэнʼэт тэгмигчирээркыт	
департаментак сельского хозяйства ынкъам продовольствия рычичьэву нэрэнтынʼыт рымагтынʼ тъэр оʼравэтльат рэмигчирэннʼыт инэээру ванʼэльо	
въэнʼык мигчитльэ гибдд гитэйву нэлгыркынэт оʼравэтльат микынти энкуврэтэвкыльинэт тэнмычьылкʼылти акʼатагъенʼвагыргыкэнат айыкыргыкватка ниткʼинэт мыграскʼэвынвыкэнак тылечьык	
гамнʼылтэтлен инспектор въээкин гибдд татьяна полищук
тъивыннʼивыгъет губернаторэн мурыгокругкэн кылгынкэн нʼирэкʼэв апрелькэн ымыльо энаврынʼыкватылкʼылтэ	
тэнʼыннʼин итылкʼылти ымы тылечьыльыт мигчирэтыльыт такси	
лымынкы мыграскʼэвынвык йыкыргыкватылкʼылтэ нымытвальыт вэлыткорак маляврак эвытлым раскʼэвма минʼкыри мэгчерынвэты	
эвыт ым энкуврэтэвкыльин тъивыннʼив инэнымчевинэнʼу штраф кʼликкин мынгыткэн тысячмэл рубльти	
ыннʼин торымгойпы тъычвамакэн вагыргын въэнʼык гинэнымчевлинэт мыкынʼ нʼэръамытлынʼклеккэнак оʼравэтльат	
нʼуткэтэгнык мытыплыткуркын	
аʼтав нымэльэв	
эргаттагнэты	
еттык кʼыпалёмтэлгыткы торпынʼылтэ	ю гым анна гыргольгыргына
тургивикинэт крычмъылёт  чукоткак мачалвагты нэрэнленʼынэт амтъычвамачы коронавирус	
пынʼылтэлыгъет инэнлелин управленияйпы роспотребнадзорэн антон семенихинин тэнʼэнумэкэвкэ вальылкʼылтэ нымытвальыт ыннанванвык	
амынкʼэната въэнʼык энлекэ нэрэнтынʼыт тургивикрычмынʼкин ныкирит  нʼаргынкэн авыномакатянвык	
мэнъотамэннʼырак мигчитльэ гантэнмавлен овэчвынкалыроквыргын — лымнʼыл морозко	
нэрэнленʼыт нʼыроныʼлёма нырокав ныракав ынкъам мытлынкав январьыʼлёк	
билеттэ котъёлкʼылтэ кʼликʼкʼэв декабрьтагнэпы	
ынкъам кʼонъачгынкʼав январьыʼлёк тэнмычьу гайпатлен млявовэчвынкалыроквыргын ансамлен эргыръон микыргин программа чит вальылкʼыл эргатык	
ынкʼэнат овэчвынкалыроквыргыт навэтгытрэлленат эвыр энумэкэвкэ ратванʼыт нымкыкʼинэт оʼравэтльат	
ымыльо пыкирыльыт гэчеватынвэты нэнэнэт нэрэгитэнʼынэт термометра ынкъам танʼымыльо гайыкыргыкванма вальылкʼылтэ	
дворцак детского творчества нэмыкэй новэчвынкалыровтэнмавкʼэнат ытръэч нананагты микынти нимыръэтгиливкʼинэт ынкы	
калеткорак ынкъам кынъёрак нэмыкʼэй танʼамянрэты румэкэннʼыт нэнэнэт гамгаклассык ынкъам гамгагруппак	
чама инээру тривнʼын эгыттагнэты гатъылынʼоленат чукоткак экʼэтэгйинʼэ  оʼравэтльат ынкʼэнайпы гэмэлевлинэт нрыача мытлынʼкʼлеккэн мынгыткэн нʼрыакʼ гэвъилинэт	
галяльэн кʼликкин кылгынкэн нʼирэкʼэв сессияк думен ръэнут ыннʼытэкʼ рылегъи въэнʼык гэнчичьэтлинэт нымкыкʼинэт пынʼылтэ	
ынкы валёмъё гэнтылинэт дупутата ымы кʼорагынрэтыльэн вагыргын	
вэтгавма губернаторык рээн атанолий тынʼэрунэ гатвыленат нʼиръэ предложеният ръэнутэт рычичьэвылкʼылти ынкъам кэлийвылкʼылти мэгчертэнмычьык яврэнагты	
ынкʼэната майномаканма думак кʼорагынрэтыльэн вагыргын вэтгаво гэлгылинэт	
ръэнут инээрылкʼыл мэгчертэнмычьык гивлин анатолий тынʼэрунэ
транкэтъонʼатын ыннʼытэкʼ губернатор гэмигчирлейвылин эквыкыннотагты ынкы льовылгыма гавэтгавленат	
чама кʼутти вагыргыкэнат пынлёт чит гэнчичьэтлинэт омаканма ыннанмытлынʼкʼав омакатгыргык кʼорагынрэтыльэн торымгонʼнʼок нʼоткʼэн гивин	
эквыкыннотак гатвален ыннʼытэкʼ суд энмэн кʼол кʼорагынрэтыльа нэлкʼэгнэвын оʼравэтльан	
ынкʼэн гатвален элек августайъэлгык  нʼутингивик	
эмнунʼкы кʼолебригадак кʼорагынрэтыльыт гамаравленат вездекʼотык рээн голытвален ырыт ынан пиринин ынкъам вакъотвальын кʼол оʼравэтльан нэлкʼэгнэвын левтык	
накʼам судынляма гивлин инкʼун  эпылмэркэ гитлин ырытпэрэма	
чама кʼырым нъыяагъан  чиниткинэнʼу ырыт ачвакʼорагынрэтыльэн	
лыгэнитык ым насутын ынкъам наранвоскʼыравнʼын мынгыткэн ыннэн парол гэвэгты	
нʼутингивик ымыльычукоткак нʼыракʼ акʼатвагыргын гатваленат яама нымытвальа милгэрти ыннэнчьэн оʼравэтльан егтэлытваркын кʼутти нʼырокʼ гэвъилинэт	
нʼуткэтэгнык мытыплыткуркынэт пынʼылтэ	
атав кʼолепалёмтэлынвэты	
еттык кʼыпалёмтэлгыткы торпынʼылтэ	
энанымнʼылявыльэгым анна гыргольгыргына

янор ым тыквыргын игыр талваэргаттагнэты рагтийгыръогъа ымыльэты нэкъаанʼкʼачкэн анʼкʼачормыеквэ янрайгыт кʼмэк кʼликкин мынгыткэн метрамэл секундак	
гынрырэтыйгут итык лынʼыткуркыт авынуправленияйпы мчс эквэткэ нымнымгыпы вэтгавъёлгын кʼиврэвинрэтыльин 	
ыннʼытэкʼ билибинок гумэкэтлинэт палёмтэлынво гэнтылинэт энатайкынвыгыргын пылвынтоянвык песчанкак майнʼъырмыткʼыномакавран	
ынкʼэната омакатынвэты авынымытвальэпы гавэтгавыскʼэвленат мигчитльэт асоциацияйпы авыннымытвальэн билибинский районак	
нымкыкʼинэт пынлёт пылвынтольэты нантэнмавынат	
кʼэльукʼым лыгигыйипу нэлгыркынэт нутэт яаёттэ талянʼкэнайпы кʼорагынрэтыльа	
морыкы гамнʼылтэтлен анна кʼутынкэу такалгын инэнлельин ассоциации авыннымытвальэн билибинский районак	
омаканма гавэтгавленат авыннымытвальык рээн чама нутэгынритыльыт вэтгавъёлгэпы ымы эрмэмкыт корагынрэтхозяйствойпы ынкъам чинит инэнлельыт майнʼыпылвынтонвэн	
гэгитэплыткулинэт заявкат ръэнутэт гэннʼивлинэт фондагты купол	
амраманэльонʼа ынкы кʼликкин нʼырокʼав конкурсанляма	
ынкʼэнак гэрмэлтэтлинэт кʼонъачгынкэн мэгчертэнмыьыт ракʼэты куполгыпы нэрэтрилнʼыт мыкынʼ мынгыткэнак млнак манэт	
минʼкыри гамнʼылтэтлен инэнлельын фондэн людмила данилова ынанмыкынʼ нʼырак  проектат манэтрэлылкʼылтэ вагыргыгъет авыннымытвальэн	
кʼол нымытвальа нырантомгавкʼэнат фильмыт пэгчинʼу нинэлгыкʼинэт ылпыкалегыргыт кʼутынэ ым рытомгаво нэрэнтынʼын фильм вагыргыгъет ымыльорыкы лыги тэкэлинʼыльин юрий рытгэвынин	
ынкъам раманэтрэлнʼыт майнʼыпроектагты ратэнмавынʼнʼонʼын рэмкын эʼранвэты нымнымык ламутскоек ынкъам чуванскоек	
нʼиръэ мэгчертэнмычьыт гантэнмавленат эмрэнтэнʼытвивэ аройвыгынрэтвагыргын ынкъам бизнес	
кʼэпэрвээмык тэнмавылкʼыл рамкыльыран ръэнут лыгэяагты вальын ынкы	
мэйнʼыпилгык ынкъам вытээк рытомгавылкʼыл проект нынныльын танʼвагыргын кэлиткульык рээн рэтгиливнʼыт мытлёчетыльыт спртинтернайпы	
танʼынаняайво вальын проект инэнмэлевэтыльин чаакэн ынкъам билибинский районак нырэгитэнʼкʼинэт ымыльо тъылльэт онкологията	
ынкъам кʼол проект гэтэйкылинэт инкʼун яаёлкʼыл инэныйгулевкин лаборатория минʼкы рэрэйгучечнʼынʼыт рымагтыкэнат гыннэнмаляватыльыт эквыкынннотак кэлиткульыт игыр техникумык	
мыгкыминʼыльыт нымытвальыт анадырский районак рэкʼэвииръыпиринʼыт торгэвэкрычмынʼнʼогты	
гаманэтрэлленат муниципалитетгыпы	
рычимъувнинэт ыннʼин эммынгыткэн тысячча ыннанройыръэты ымыльо манэт гэннʼивлинэт вэлыткольэты ʼанадырская торговая компанияʼйпы ʼберингов проливʼгыпы ынкъам вэлыткорайпы ʼавиаторʼ вальын угольный копик	
гамгаадминистрацияк нинэкэликʼинэт тъэр ройыръыт мыгкыминʼыльыт нымытваркыт	
ымыльо расертификатапэрэнʼыт ынкʼэната ытри рэркурнʼыт кимитъыт ръотавъёттэ ытръэч экʼимлыт ынкъам таакʼат	
ченэтгэта рэкимитъыннʼэнʼыт мыгкыминʼыльыт	
итык ым эгыттагнэты лыги рэкʼэвииръыпиринʼыт ыннʼин амнʼырооткʼлеккэн мынгыткэн нʼыракʼ парол ройыръыт	
атав	
еттык кʼыпалёмтэлгыткы торпынʼылтэ	
гым анна гыргольгыргына
чукоткак кʼээкʼын нинэтэйкыкʼин мигчир мэгчертэнмычьыгъет ʼбезопасные и качественные автомобильные дорогиʼ	
правительствойпы округкэн пынʼылтэлыркыт гэльулинэт микынти рэтэръэннʼынʼыт равытгырык мира ынкъа партизанская въэнʼык	
нараномравнʼыт кэлитэ контрак тэръэннʼыльык рээн компанияйпы зевра	
ыргынан нэрэнтэнʼытвивнʼыт ръэттылян ивлельу кылгынкʼлеккэн метрат	
минʼкыри гивлин инэнлельын депатраментэн промышленной политики виктор бочкарёв кытур гэтэнʼмигчирэтлинэт ытри амынкʼэната тэръэннʼыльу риннʼыт ымы яврэна	
кэлигйит мигчитти рыляёлкʼылтэ июньйъэлгэпы талвасентябрьтагнэты энмэч гантэнмавленат манэт кʼликкигн кʼонъачгынкэн млнат	
ынкʼъом департаментак мигчитльэ нэрэльунʼынэт нʼирэкʼэв гынончывептыгэвэк кʼутти тэръэннʼыльыт микынти рэмигчирэннʼыт региональный ръэттылянвык нэмыкʼэй национальный мэгчертэнмычьыгъет	
кʼол нымытвальын билибинок нʼээккэкʼэй мынгыква гэнкʼэвиивлинэт светлана щепкована пиринин мынгыкво медаль совэтэн федерациен энмэн ʼза проявленное мужествоʼ	
чинит кʼонъачгынкэн гивильу итыльын ынан рыегтэлеву нэнтын кʼол нʼээккэкʼэй кытъаткэ ытлён иʼнныкэмлиле илликʼэтгъи ралечетынвык итык ым илгыпкэ гитлин накʼам чымче атвака гитлинэт мэйнʼыльыт	
губернаторына роман копинына ганвэтгавлен нʼээккэкʼэй майнʼыръатгырго лыгнин инкʼун пыллинʼыльу гитлин	
ынин медаль ринʼэнэнʼэтэ нэрэннʼивнʼынэт билибиногты	
транкэтъонʼатын тэнʼыннʼин вальыт медальте ыннʼытэкʼ пирининэт нʼинкʼэе нымнымгыпы
турыльын выставка гэтэйкылин музейный центрак наследие чукотки	
нынныльын бесценные сокровища уэлена	
гантэнмавленат оратъылёгты ынаныʼтъыёчакэн увэлекин ванʼкʼыттамэннʼыльэн   нʼутингивик нʼракʼлеккэн мынгыткэн гивит оʼратъыʼлёйпы еленанэн янку ынкъам галина тынʼатваалынэн ынкъам нʼыракʼлеккэн мытлынʼэн гивит мая гэмаввэн	
ынкʼэнанат нʼэвъэнйыръыт лыгивэймэну нэлгыркын ымнутэйиквик ымыльо тамэннʼыгынрэтыльа	
ыргинэт мигчитти тайкыёттэ ягталма ынкъам кʼутти яаёлкʼылтэ кʼнут виилыгтыт ынкъам документат игыр танʼльонʼ нʼирэкʼэв рапытвык музейный центрак	
ымыльэты кʼликкин мынгыткэн нʼирэкʼ парол предметтэ	
тэнʼвытку наранкалыровнʼыт виилыгтын маянэн гэмаввэ ръэнут гэтэйкылин ымыльорыкы лыги художникыльа иринана левашована	
ынкʼэн выставка ратванʼын январьйъэлгыплыткотагнэты	
ыннʼытэк гэнкʼээвивлинэт ынпыльыт ынкъам мыгкыминʼыльин ройыръыт нымытвальыт эквыкыннотак ынкъам нымнымык озёрное	
ымыльэты гантэнмавленат мынгыткэн нʼыракʼ  парол тэючгыт гакэмэтъыма	
морыкы гамнʼылтэтлен инэнлельын авыннымытвальэн организацияк кʼэнъев вера тэвлянто
ынан чама тывнэнат вэлыткоракэнат кимитъыт ръэнутэт рыльятатъё гэнтылинэт рыркайпыягты ынкъам ванʼкʼарэмагты ынкʼэнат нэмыкʼэй тэнмавъёттэ торгэвэкрычмынвэты — вытачгытрырооттэ уунъыт ынкъам лиглигыт	
мургин регион нэмыкʼэй нинэвинрэткʼин акциянляма таныннатъё ʼмойбизнеспомогаетʼ	
амнʼырооткэн вилыткульэ кынмал гамэгчетльыма центрайпы мой бизнес гэйытлинэт торгэвэгты кʼэвииръыт яйвалракэн нананагты	
торгэвэкрычмынкэн кʼырготтык нэнэнэтэ нэльунэт кʼэвииръыт  кэнтит ынкъам калеткояананʼат	
нʼэвыскʼэтэ ым ынкы гэпирилинэт кʼэвииръу амалванʼ вальыт рытанʼпэравкэнат малечгыт	
инэнлельын фондайпы ольга плотникова гивлин инкʼун ымы кытутйиткук ыннʼин вилыткульыт гитлинэт гинэнкэвиивлинэт ейвэлти ынкъаим нэнэнэт округкэн маляврайпы	
атав	
